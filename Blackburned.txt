INTRO: CONSIDERAZIONI DI UN AUTORE

Un giorno iniziai a scrivere una storia. Cominciai a strutturarla in paragrafi, a dare vita ai personaggi, a vederli muovere e crescere come un padre ansioso ed amorevole. Seguivo le loro vicende come se mi riguardassero in prima persona. Facevo e disfacevo le loro storie fino a modellarle in una cosmogonia tutta personale, felice del mio ruolo di demiurgo. Ego, pantocrator scribens.
Tuttavia, a poco a poco mi resi conto che c'era qualcosa che stonava. Un angelo ribelle nel mio Eden narrativo. Tutte le notti passate ad arricchire, sfrondare, limare, inventare non portavano a niente. Mi fermavo a pensare per ore a come rendere divertente una frase, o magari commovente. Ma tutto suonava falso e forzato. Rileggevo la storia ogni due minuti, correggevo i passaggi, ritoccavo le descrizioni, non riuscivo a capire cos'era che non andava. Capitava che mi alterassi sul serio ed allora passavo giorni interi senza più scrivere neanche una parola, per punire la narrazione per la sua pervicace mancanza di duttilità. Inutile. Continuavo un paragrafo e gli eventi prendevano una piega inaspettata e strana. E non riuscivo più ad arrivare al punto che mi ero ripromesso, allo scopo che volevo raggiungere. Quelle vicende vivevano una vita propria al di là dei confini spontanei o forzati che mi immaginavo di dare loro. E più insistevo nel cercare una coerenza stilistica, più mi rendevo conto che il tutto risultava, non so, privo di anima. Erano i personaggi stessi che si ribellavano, con l'audacia di vite di carta del quale non sono stato che l'iniziatore. O magari neanche quello. Si può dire forse che Geppetto ha dato vita a Pinocchio? L'ha scolpito, limato, sfrondato, ma non l'ha animato e se fosse stato per lui sarebbe rimasto un pezzo di legno inerte.
Allora ho capito e mi sono arreso.
Indispettito ma curioso ho scelto di mettere le mie mani e la mia grafia al servizio di questi strani esseri di cui non sono che un involontario troviere. Da qui in avanti faccio lo spettatore.
Come voi.




VICTOR E LISA, LA TITUBANZA PROVOCATA DA UN MAZZO DI CHIAVI

Lisa McPherson amava passare le giornate di bufera indossando il suo maglione grigio di ciniglia con una tazza di cioccolata calda in mano a guardare fuori dalla finestra. La vecchia quercia di fronte all'appartamento in cui viveva pareva uno spaventapasseri bianco e longilineo che tentava di scrollarsi di dosso la neve in eccesso scuotendo i rami ad ogni folata di vento. Non le capitava da tempo di prendersi un giorno libero ed era contenta di non aver altro da fare che starsene seduta al caldo ed ignorare il telefono che ogni tanto squillava importuno. Victor non telefonava mai e lei non aveva bisogno di sentire nessun altro durante giornate come quelle. Si alzò dalla poltrona in veranda e si diresse verso il porta cd. Dopo averci riflettuto sopra, decise di scartare l'idea di suonare un disco dei Marillion e si sedette al pianoforte. Nell'arco della sua vita, le ambizioni le avevano chiesto in sacrificio troppe cose, nutrendosi della sua passione per il teatro, per la pittura e per i viaggi e del desiderio segreto, covato e poi represso, di partire come volontaria per qualche meta remota in un paese sottosviluppato. Aveva rinunciato a molto in nome della carriera, ma sulla musica era stata leale con sé stessa ed aveva mantenuto la tecnica che aveva conquistato con fatica e costanza da quando aveva iniziato a studiare il piano a dieci anni. Ricordava con un misto di tenerezza e terrore il maestro che parlava con un forte accento arabo quando la correggeva, pianista di talento scampato per qualche capriccio del destino al suq di Damasco ed ai suoi odori soffocanti di cannella, cumino e sandalo. 
	Spesso Lisa rubava il tempo al sonno per esercitarsi, sedendosi esausta sullo sgabello di cuoio nero quando tornava a casa, combattendo nello stesso momento contro palpebre pesanti e contrappunti barocchi. 
	Aprì sul leggio le Variazioni di Goldberg ed iniziò ad accarezzare i tasti del Bechstein. Le note scivolavano intrecciate sulla tastiera in cascate melodiche, scomponendosi in gocce di suoni e rivoli armonici nervosi e rapidi, come se fossero le dita a seguire le scale invece che il contrario. 
	Bach era il suo compositore preferito. Un attimo le voci si addensavano attorno al centro tonale, e l'attimo dopo si respingevano e frantumavano nella ricchezza del contrappunto. Contrazione ed estensione. Il respiro della musica. Decine di pensieri diversi figli di un'unica elucubrazione. 
	Quando suonava, il suo corpo sembrava fatto di un milione di giunture snodate ed elettriche. I lunghi e sottili capelli neri ondeggiavano con il capo, ma in contro-tempo rispetto ai movimenti veloci e bruschi della schiena. Le spalle sussultavano a tempo. Le mani erano scariche d'adrenalina su un corpo d'avorio, degne estremitá delle sue braccia seducenti, nude e pallide. Il labbro contratto e la fronte corrucciata le donavano la malizia di una donna che gode. Ed effettivamente Lisa godeva nell'esecuzione. 
	Era conscia della sua sensualitá e sebbene non amasse esibirsi, le poche volte che suonava per qualcun altro, si divertiva ad esagerare il lato erotico dell'esecuzione. Il pianoforte era il suo amante e suonarlo aveva molte cose in comune con una soddisfacente scopata. In entrambi i casi il suo corpo intraprendeva un sentiero conosciuto, faticoso e passionale, mentre i pensieri divenivano sempre piú rarefatti e si disperdevano correndo in direzioni mute, oniriche ed analgesiche. Il chiacchiericcio stridulo e continuo del suo cervello sinistro si zittiva come una bigotta bisbetica in presenza di un prete. Una vera scoperta per chi, come lei, aveva tentato in tutti i modi di applicarsi nella disciplina severa e noiosa della meditazione. 
	Anche in quel momento la mente navigava altrove, scappando dalle formiche ordinate della partitura, e attraccando sui lidi remoti di una storia nata e fiorita in modo bizzarro e a cui pensava spesso con un misto di sorpresa e curiositá. Lisa aveva una... relazione... se si puó chiamare cosí il tempo speso a parlare, ridere, litigare e scopare con un uomo. Un uomo alto, con i capelli neri corvini e spettinati, che non si sapeva mai quando scherzava o parlava sul serio. Victor. 
	Era cattivo al punto giusto, pensó. 
	Non erano sposati, non erano fidanzati, non convivevano, eppure c'era la stessa lealtà di una coppia sposata. 
	Le similitudini col matrimonio finivano lí. Scopare con lui non aveva neanche la parvenza di una routine coniugale. Lo sguardo da lupo cattivo delle favole ed il desiderio di possesso malcelato da carezze rudi e la fretta che aveva di strapparle i vestiti e la lentezza con la quale la penetrava e le sue mani che le stringevano le braccia erano immagini che riaffioravano nei momenti meno indicati. Quando parlava con un paziente, durante un’intervento, in chiesa. Una volta al funerale di una lontana zia, una signora anziana l’aveva redarguita perché aveva un sorriso ebete stampato sul volto. Lei si era ricomposta subito, tentando di sopprimere il ricordo della settimana prima, quando Victor l’aveva convinta a guardare un porno sul suo portatile mentre lo facevano da dietro sul divano e lui le schiaffeggiava il culo.
	Con Victor aveva orgasmi la cui intensitá la lasciavano col fiato mozzo, improvvisi e profondi come un pugno sullo sterno vaginale.
	Fece una smorfia. Aveva steccato un Si. 
	Con naturalezza ricominciò dall'inizio della pagina. 	Victor non aveva mai avanzato pretese. Non faceva domande e non dava risposte. Era capace di sparire per settimane, ricomparire all’improvviso armato di libri di poesie ed erba, sdraiarsi sul tappeto della camera da letto e vivere lí per giorni con una dieta a base di THC e Nasi Goreng. 
	La loro relazione era così e basta. Una teoria di pulsanti premuti a caso nella sala di controllo mentale attrezzata per rilasci afrodisiaci di endorfina. Victor conosceva la configurazione dei suoi Tsubo, l’architettura delle sue costole e gli schemi circuitali dei suoi nervi. Insomma quello che serviva per collegare la sua fantasia, i suoi ricordi, parole e pensieri al punto G. 

	Victor Chandler non era cattivo così come la gente lo riteneva. Il suo editoriale era obiettivo anche se disilluso. Scriveva su un settimanale con una tiratura che in piccola parte dipendeva da quanto sapesse essere sarcastico, da quanti bruchi sapesse scovare nelle mele altrui e da quanto grigio era capace di far passare per nero.
	Un Savonarola della stampa, un semidio mitologico a metà tra Cerbero, Lutero e Gutenberg.
	I suoi articoli erano sottili bolle di scomunica, anatemi deliranti e comici, tempeste vessatorie e satiriche che però rimanevano esempi indiscussi di buona informazione e  critica sagace, condotta con un senso dell'umorismo disilluso e sofisticato.
	Se arrivavano querele, tanto meglio. Tanta più pubblicità. 	Ormai Victor ed il rappresentante dello studio legale che seguiva la testata per la quale scriveva erano diventati amici. Lisa lo vedeva spesso a casa sua, armato di manuali di diritto, con un sorriso beffardo, la stretta di mano debole e molle e lo sguardo in parte assente ed in parte animato dall’invidia che doveva pervadere i non morti per tutto ció che ha vita. Le ricordava da lontano il Learch della famiglia Addams. Con la misericordia di Lucrezia Borgia.
	Victor si divertiva a scegliere i personaggi più puritani ed ortodossi come soggetto dei suoi articoli. Il suo non era giornalismo scandalistico. Poco gliene fregava di chi si fottessero i divi del cinema o su quale valore si attestasse il loro grado di omosessualità. Non era attratto dalle storie sulla corruzione in politica, la malvagitá presunta del governo, il controllo dei magnati sui media o la popolazione.  Il suo campo erano le contraddizioni. Viveva per dimostrare al mondo il valore della teoria degli opposti di Jung.
	Giocava con le ipocrisie come un bambino con i lego. Incastrava i pezzi gli uni sugli altri, fino a costruire catene di fatti e situazioni legati da nulla e colorati di incoerenza.
Quando i pezzi del puzzle non coincidevano, si scatenava la sua satira accusatrice. Non si poteva essere stati abortisti ed antiabortisti. Non si poteva promettere un mondo e realizzarne un altro. Se a qualcuno piaceva il viola, avrebbe fatto meglio ad avere una spiegazione convincente se indossava un maglione giallo canarino.
	I suoi colleghi lo evitavano, rispettavano, invidiavano e scimmiottavano insieme . Lui neanche li salutava, strenuo difensore di un concetto radicale di misantropia.
	"Ma lei non pensa che ogni tanto si possa anche cambiare idea?", gli chiese in un'intervista una collega di una rivista popolare
	"L'unico motivazione valida per cambiare idea é averne una più nuova e sensata. Sfortunatamente l'idea più nuova con cui ho avuto a che fare fin'ora era la sceneggiatura di Un medico in mia figlia... ".
	Sembrava provenire dallo spazio profondo, anni luce lontano dalla nostra galassia. Si rendeva conto che ci sarebbe voluto tempo, soldi e Sigmund Freud come psicanalista, per guarire il suo cinismo costante.
Il modo in cui scriveva era uguale a come approcciava il sesso.
Pungente.
Originale.
Volgare.
Bizzarro.
Piacere e dolore insieme. Parole sporche e molta fantasia.

	Cosa sarebbe successo se Victor l'avesse invitata a dividere l’appartamento con lui? Lisa non lo sapeva. Forse l’avrebbe fatto e forse sarebbe stata la cosa più naturale del mondo, ma poi a cosa sarebbe servito? Solo la notte prima, dopo una maratona di un’ora di sudore e grida, lei si sorprese a chiedergli "Rimani a dormire?"
e lui aveva risposto "Solo se non me lo chiederai più" prima di scoppiare a ridere.

	Non c’erano promesse in ballo e questa era la cosa più eccitante del mondo. Non avevano ancora deciso cosa volevano fare delle loro vite ed in generale anche questo era un particolare che avrebbe potuto rovinargli più di un pranzo. Meglio continuare a credere di essere entrambi in grado di resistere, di non sviluppare nessuna vaga dipendenza cardiaca ed ignorare la pompa biologica che pulsava verità scomode tra polmoni compressi dal corpo dell’altro. Ignorare i battiti del cuore sarebbe servito a non aspettarsi niente l’uno dall’altra.

	Lisa. Victor ci pensava più spesso di quanto avrebbe voluto. Era cattiva al punto giusto da piacergli. Chi é più cattivo di un dottore, di un chirurgo? Un essere glaciale che si pone di aggiustare la morte e sfidare Atropo su campi di battaglia biologici. Lisa segava, tagliava e ricomponeva corpi, organi, e nervi con la stessa delicatezza con cui eseguiva sonate di Paradisi. Era cordiale fino ad un minuto prima dell’operazione, ma quando le infilavano i guanti e gli infermieri le asciugavano il sudore, il suo universo di sentimenti si restringeva all’unico attimo in cui si decideva la vita. L’autos. Il momento in cui l’uomo torna allo stato primordiale di pura essenza, indeciso su quale delle due soglie varcare.Vita morte vita morte vita morte. 
	Lei era abituata a litigare con la Morte. Se avesse potuto, le avrebbe stretto la mano senza rancore come un puglie leale che ha dato tutto sul ring. 	Lisa aveva piú a cuore la prestazione che le sorti di coloro che operava. E non aveva mai fallito nel dare il massimo possibile in sala operatoria. Era il solo antidoto per poter affrontare le sconfitte senza colpevolizzarsi. Con pacata rassegnazione. La stessa con la quale comunicava l’esito degli interventi ai familiari anche nei casi di decesso. 
	Glaciale come il cofano di una macchina spenta, d’inverno.
	Non si era mai sposata. 
	Sarebbe stata una cattiva moglie ed una pessima madre ed aveva il fegato di ammetterlo.

	Era stato in occasione di una delle tante feste vuote ed inutili a cui i suoi pazienti più facoltosi la invitavano. Accadeva almeno una volta ogni 2 mesi e la routine era sempre la stessa. Avrebbe bevuto moderatamente, avrebbe moderatamente incoraggiato le avance di coloro che erano moderatamente illustri da poterselo permettere ed avrebbe moderatamente respinto i loro flirt. Quando una porta é moderatamente socchiusa qualsiasi persona desidera sbirciare attraverso lo spiraglio aperto e desiderarla quel tanto che bastava da garantirle tutta la validazione di cui aveva bisogno. Era una questione di politica e lei era dotata della giusta cattiveria.
Di norma nessuno era in grado di tenerle testa nel gioco della seduzione. Erano altri i terreni di caccia che lei visitava quando voleva qualcosa di piú piccante di un semplice flirt.
"Non farlo, sei ancora in tempo"
Una voce quasi bisbigliata l'aveva distratta da una conversazione sulla anestesia cardiaca. Si era girata anche se era sicura di non essere la destinataria di quel messaggio così strano.
"Mantieniti fedele a te stessa, ribellati al gioco" aveva detto Victor Chandler guardando una scacchiera di alabastro.
Si era presentato con queste parole. Decisamente originale come approccio.
"Come scusi?"
"Ti muovi da una parte all'altra del salone con il tuo bicchiere in mano e ti guardi intorno altera e pericolosa come la regina nera di questa scacchiera. E come lei nutri desideri di vendetta"
"Vendetta per cosa?"
Lui indossava una camicia un po’ consunta ma ancora elegante, pantaloni grigi ed un impermeabile sdrucito. Ma l’impressione che dava non era di trascuratezza. Piuttosto accendeva una sorta di istinto materno. Ti veniva voglia di aggiustargli la cravatta e di spolverargli il soprabito. C’era anche qualcos’altro. Gli occhi. Vigili, indagatori, neri. Era di quelle persone che non abbassavano mai lo sguardo e ti sfidavano a fare altrettanto.
"Vedi la regina nera? Ecco, é come sei tu adesso. Meriterebbe di più di quel che le regole hanno in serbo per lei. Si muove più veloce, é più preziosa, bella ed elegante rispetto agli altri pezzi. é più forte. Eppure deve piegarsi alle necessità della strategia ed alla profonda ingiustizia delle regole"
"Perché?"
"Con tutto quello che sa fare, rimane pur sempre misera e sola. Ciò che conta é il re. Se la regina muore il gioco va avanti.Se il re muore il gioco finisce. La regina non é ritenuta sufficientemente degna di condurre la battaglia. Deve sacrificarsi a comando per l'incolumità del re, il quale é così infedele da volersi arroccare con la torre invece che con lei. E a lei, sola ed abbandonata non resta che scaricare i suoi desideri di vendetta in rischiose manovre d'attacco, mentre suo marito comanda l'azione dalle retrovie al sicuro, arroccato con la sua baldracca"
"E cosa dovrebbe fare la regina per riscattarsi dunque?"
"Ribellarsi al gioco, mettersi con un pedone ed uscire dalla scacchiera il prima possibile. Direi adesso"
"Scommetto che é la quarta volta che se la rivende questa" aveva risposto vagamente distratta.
"Oh, mi sarebbe piaciuto. Sfortunatamente pare che tu sia l’unica donna in questo cesso di festa, attualmente" Le aveva risposto a tono, con la voce non abbastanza bassa da poter essere ignorato dalle presenti. Senza tralasciare il fatto che le aveva dato immediatamente del “tu”. Non il “Lei” o l’affettato “Voi” da salotto, solo il “tu”.
Se ne era andata con lui senza neanche avvisare il suo accompagnatore, il quale comunque stava iniziando a diventare un po’ troppo alticcio per rimanere lontano dal bagno per più di un quarto d’ora consecutiva. Erano usciti e stavano passeggiando per le vie della parte alta della città.
Parlavano poco. Più che altro si guardavano. Lei cercava nello sguardo qualche segnale di una pregressa concupiscenza, ma non trovandovi altro che assorta concentrazione, si sentiva a disagio. Chi era costui che generava improvvisi sobbalzi sul suo personalissimo ascensore gastrico dando di sé solo macchie di parole?
Più di una volta si chiese come mai fosse andata via da quella stupida festa insieme a lui. E più di una volta si era ritrovata a non saper parlare con quest’uomo.
"Lei cosa fa?"
"Cammino"
"Questo lo vedo da me, ma intendevo per lavoro"
Un sogghigno, nient’altro.
La metteva a disagio.
"Bevi?" le chiese dopo un po’.
Si stavano inoltrando per Canal Street. I ruscelli della pioggia caduta nel pomeriggio scendevano scomposti e nervosi lungo il pendio della strada stretta. Loro camminavano sul marciapiede.
"Vuole portarmi a bere qualcosa?"
"Non é quello che ho detto."
"E cosa ha detto?". Lisa McPherson si sentiva nervosa e pronta a dare un taglio alla direzione assurda che la serata aveva preso. Diavolo! Non sapeva più neanche dov’era e sarebbe occorsa un’ora buona per trovare un taxi in quel buco di posto in cui si erano inoltrati. Ma voleva vedere dove andavano. O perlomeno dove andavano a parare.
"Ti ho chiesto se bevi, io non voglio portarti da nessuna parte. Non sono così stupido da non capire che sei tu a scegliere chi e quando portare a passeggio. L’astuzia sta nel far credere all’altro che ha in mano le redini del gioco. Ed il gioco vale la pena di intraprenderlo con quelli dei piani alti. Inizia proprio con “Lei cosa fa?”, ha dimenticato di aggiungere “nella vita”"
TAK, SCREEEEEECK. La porta socchiusa si era aperta. D’un tratto si sentiva un tantino violata nell’intimo, ma lusingata al tempo stesso.
"In ogni caso penso che… " la frase gli rimase troncata a metà. Una Toyota gli era sfrecciata accanto a tutta velocità, schizzando fanghiglia ovunque ed inzuppandolo dalla testa ai piedi. In quel momento si era aspettata tutta una serie di imprecazioni da fare arrossire un camionista. Invece la stupì una volta di più 
	"Sai cos'é l'Hikaru Dorodango? É l'arte di far brillare la mota, la guazza. In Giappone é molto popolare come metodo educativo tra i bambini delle elementari" disse, pulendosi il volto con un fazzoletto e sbattendoselo sull’impermeabile. Totalmente, romanticamente,impresente, pensava. Un neologismo che calzava solo a lui.
	Lisa passeggiava con quest'uomo lungo viali sconosciuti di una parte della città che non aveva ancora visto. Lui si muoveva sicuro verso una meta lontana, dondolando l'impermeabile sporco con la stessa cadenza del suo passo. Le diceva cose assurde. I suoi discorsi si districavano nello stesso modo con il quale camminava, seguendo percorsi stravaganti e surreali come melodie dodecafoniche. 	Affrontava con la stessa serietá i temi piú diversi. Dall'uso delle maschere nella ritualità sciamanica e nella pornografia casalinga alla relazione tra filatelia e comunismo. 
	Seguendolo, Lisa si faceva accompagnare da pensieri ingarbugliati e scomodi. Sentendolo parlare si ritrovava a viaggiare con il pensiero e con le gambe per il lontano paese di Samarcanda su un ascensore magico. Piani d'esistenza immaginifici che aprivano vie singolari verso un desiderio. Un desiderio di capire quest'uomo. Di entrare in contatto con i suoi modi e la sua ironia. Mentre continuava a camminare verso chissà quale meta, cominciava a capire di più anche sé stessa. Una vita passata ad equivocare il concetto di sensualità. A rincorrere quella che comunemente definiva “classe” negli uomini, qualcosa che non coincideva con la loro posizione sociale (anche se questo aspetto aiutava), ma che era senz'altro legata a particolari comportamentali sinonimi di una certa raffinatezza di gusti e di modi. La cura, la scelta, il vocabolario, un bicchiere di Sassicaia riserva millesimato invecchiato 9 anni (e, cameriere, lo lasci respirare, mi raccomando!), una marmorea piega centrale sui pantaloni e due posti di prima fila al teatro dell’opera.
In quel vagabondare insieme a quello sconosciuto aveva iniziato a capire anche sé stessa. Capire, tra le altre cose, il perché della comparsa improvvisa, inaspettata, debilitante dei suoi battiti cardiaci. Battiti fantasma che riemergevano da… non sapeva bene neanche lei quanto. Forse mai.
E lui lo sapeva, il bastardo. Aveva indovinato tutto e gli erano bastate forse non più di un paio di occhiate. Lisa scrutava quest'uomo cercando gli indizi di un desiderio, di una concupiscenza che sapeva di riuscire a suscitare negli uomini. Ma la sensualità teatrale rimaneva nascosta, celata nella negazione di sé, nel rifiuto delle attenzioni di cartapesta, dei cliché. Se mi vuoi sono fatto così, se non mi vuoi sono cavoli tuoi.
Difficile stabilire come le fossero venute in mente tutti questi pensieri, da pochi indizi. C’era qualcosa nel suo odore che rendeva più lampanti queste intuizioni. O forse soltanto la cruda veracità con la quale si esprimeva. Tutto e nulla si poteva dire.
Lui intanto continuava a parlare (Tu sogni a colori?), neanche lontanamente smosso nelle sue silenziose elucubrazioni, nella sua aplomb sdrucita.
D’improvviso si era accorta di desiderarlo, di volere qualcosa da bere, di voler vedere fin dove si sarebbe spinta quella sera, di odiare l’abito lungo argentato che indossava. Non necessariamente in questo ordine. E così aveva telefonato a Maverick (ma come aveva fatto a farsi accompagnare da qualcuno con un nome così idiota?), dicendogli di non cercarla alla festa perché se ne era andata via ed augurandogli di rimediare una buona scopata o un buon epatologo o entrambi.

Quella sera si era trasformata in un mattino, in un pomeriggio, una notte, una settimana, un mese, due anni, forse un sempre. Un sempre nel quale iniziavano a spuntare domande, alcune consce, le altre ancora chiuse in un cassetto, il quinto cassetto per la precisione… Un cassetto chiuso a chiave. Un cassetto in cui c'erano solo due cose. Una libretto di pelle senza titolo ed un pacco di fogli vergati da una grafia elegante.
Lisa si alzò dal pianoforte. Aveva suonato l'ultima parte della sonata come se fosse una conversazione telefonica con un persona che non si conosce ancora bene. Frasi di circostanza e risate cortesi volte ad evitare il silenzio imbarazzante prima di attaccare. Il pensiero del cassetto aveva avvelenato la sua voglia di musica. In realtà non era del tutto vero che Lisa non aveva bisogno di sentire nessun altro al di fuori di Victor. C'era qualcosa in quel libretto che la attirava irresistibile come il profumo della cioccolata.
Il libretto era una piccola rubrica piena di nomi e cognomi. A volte é facile racchiudere il proprio mondo in un universo fatto tutto di blocchetti di carta. Lisa pensava che le rubriche fossero gli ultimi baluardi dell’attività intellettuale e letteraria comunista. Tutti uguali, tutti o quasi scritti con la stessa grafia.
Scelse la chiave, facendo scorrere l’indice nell’anello del portachiavi argentato. Pollice a tastare e riconoscere.
Garage.
Cassetta della posta.
Chiave dell'ambulatorio.
La quarta era lei.
Indugiò solo per un momento prima di inserirla nella serratura del quinto cassetto del suo comodino.Ruotò la chiave, aprì e tirò fuori l'agendina.
"Adesso la rimetto via", pensò come in preda ad un pensiero delirante, ma sapeva che non avrebbe mai preso in considerazione un consiglio come quello.
Provate voi a dire a uno sballato di crack che sta buttando via la sua vita. Vi deriderà da dentro la sua rassicurante bolla di sapone lisergico.
Lisa apriva la rubrica in preda al flip. La canna che si era rollata a puro scopo ansiolitico brillava in bilico da un angolo della bocca. Sapore ruvido e graffiante di terra bagnata.
Non c’era modo di pensare ad un metodo rigoroso con cui selezionare, scegliere per colore o per dimensione. I nomi sull'agenda andavano letti così come venivano, senza soffermarsi su date o indirizzi, su cancellature o differenze di stile o di penna nella scrittura.
Di fatto la febbre durò meno di un secondo… l’autocontrollo e la presenza a sé stessa é l’allarme che le scattava ogni volta che sentiva l’odore del pericolo… o del sesso… per non essere travolta, per non cedere mai alla sensualità potente e tirannica che le esplodeva dentro. Sentiva che se avesse ceduto ai suoi istinti sarebbe giunta persino a violare la sua stessa morale. Violata senza rimedio ed in balia della forza del suo amante.
“Niente promesse, niente promesse tra noi… nemmeno quelle più stupide e semplici, quelle per cui la maggior parte delle coppie vivono. Nessuno che deve niente all’altro.”
Parlare con Victor era molto facile. Che lui ci fosse o meno.
Eppure lei era la prima che non sapeva dove sarebbero andate a finire quei pensieri. Barche a vela alla mercé di venti di tempesta. Fermò il suo sguardo sulla pagina giusta... o sbagliata, a seconda dei punti di vista. Il nome sul foglietto le pizzicava il palmo. Cominciava a bruciare, silenzioso, acceso tizzone di coscienza, luminoso come una pista di atterraggio. Nomi così non erano dati a caso. Nascondevano un loro mondo, un loro destino e nascosto dalla penombra dell’incavo delle sue mani da pianista ce n’era uno: Miguel Felipe 067342111.  

PAUL CARTER	Il rumore della pioggia sul vetro creava il rollio insistente di un mantra. L'acqua scorreva e rimbalzava sulla finestra, deformando la strada con un caleidoscopio monocromatico che lasciava trasparire scorci di realtà tra le tende d’acqua. 	Paul Carter stava davanti alla finestra in accappatoio senza guardare nulla in particolare. 
	6.27. 
	L'orologio a pendolo vicino alla scrivania scandiva pendii temporali e turbini cosmici nella sua mente pellegrina. Il pendolo stonava come un chiasmo con lo stile degli altri mobili, ma Paul l’aveva voluto con sé quando aveva traslocato nel nuovo appartamento. 	Suo padre, un calzolaio dimesso e totalmente succube di sua moglie, l'aveva portato a casa un lunedì sera dopo averlo visto nel negozio di un antiquario. Aveva speso i risparmi di sei mesi che custodiva al sicuro in un barattolo nell'armadio della camera da letto e la cosa aveva suscitato le ire della consorte.	Quando suo padre l'aveva scaricato dal camioncino, la donna gli era andata incontro sul vialetto camminando a piccoli passi isterici e dimenando le mani in aria come un prestigiatore pazzo. Da dietro le tende della cucina, Paul l’aveva visto mentre rimaneva con il capo basso in silenzio davanti al piccolo cancello di legno del giardino di casa a sorbirsi i rimproveri. Quando peró sua madre aveva accennato alla possibilità di riportare il pendolo al negoziante per farsi restituire i soldi, aveva alzato improvvisamente la testa e aveva gettato uno sguardo a sua moglie così granitico, che la donna si era ammutolita. Erano rimasti così per un paio di secondi, finché Paul aveva sentito il suo vecchio sigillare la sua decisione con voce bassa e risoluta. "Fammi passare. La pendola viene dentro con me". 	Paul aveva sei anni all'epoca, ma ricordava perfettamente quella strana ribellione coniugale. Tempo dopo, tornato a casa per il funerale del padre, il quale a sua volta era rimasto vedovo molti anni prima, aveva scelto di portarsi appresso quel catafalco e di vendere tutto il resto. Il pendolo era l'unica cosa che voleva tenersi. Un ricordo della forza di suo padre, uomo umile e dimesso solo in apparenza.	La pioggia continuava a cadere incessante. Paul non aveva chiuso occhio e si era arreso alle prime luci dell’alba. Alzato, si era infilato nella doccia per lavare via i rimasugli di strani sogni che l'avevano tormentato nel dormiveglia scassinando la barriera soffice e calda del piumone.	Nel sogno Paul era il capo di una tribù indiana e lottava per salvare la sua gente da strane creature che venivano dal mare, neanche fosse un versione onirica di Charles Dexter Ward. Nelle narici sentiva ancora il tanfo di pesce. 
Di notte l'inconscio bussa alla porta del sonno vestito come uno dei re Magi venuto da Samarcanda portando in dono a volte oro e incenso o, molto più spesso, uno scrigno pieno zeppo di fantasie dementi. 
	Decise di non pensarci più. 	Si vestì con calma e scese in strada per andare a fare colazione al bar. Da un paio di mesi aveva scoperto che gli piaceva prepararsi la colazione da solo con uova, thé e frullati sempre più bizzarri. Stavolta peró decise che fare due passi lo avrebbe aiutato a dissipare un certo sottofondo di inquietudine che la notte gli aveva depositato tra stomaco e sterno.	Due isolati piú avanti c’era un locale in cui andava spesso quando era uno studente ed aveva milioni di amici che gareggiavano ad offrirgli da bere. Il bar era cambiato da come se lo ricordava. Il barista e le cameriere erano rimasti gli stessi, ma l'ambiente, la vetrina, il bancone, persino l'insegna erano diverse, mutando da uno stile pesante e cupo da pub irlandese ad uno più arioso ed americano. Il cielo era plumbeo, come al solito da quelle parti. In quell'angolo di mondo il sole debole e pallido non riusciva a sconfiggere del tutto la notte ed ispirava pensieri strani e cupi. Fantasie da paesaggi venusiani su un pianeta condannato. Si avvicinò al bancone e salutò il barista, un omaccione sulla sessantina tozzo come un orco e con il naso da pugile professionista.	"Salve Bob"	"Boys, look who's here" disse Bob con il solito accento scozzese ed un ghigno che solo chi lo conosceva bene sapeva che era il suo sorriso più radioso "Certa gentaglia non te la togli mai dai piedi a quanto pare"	“Vento di cambiamenti a quanto pare” disse Paul guardandosi attorno.	"Bonaccia ragazzo mio, bonaccia. Alla mia etá é il solo vento che si riesca a sopportare. Il mondo si é messo in testa di girare piú veloce ed anche il bar non é immune da questa malattia. Cambiare tanto per cambiare. 	"A me non piace questo correre, correre, correre per andare da nessuna parte. Molto meglio com'era prima. Ma a quanto pare la nuova gestione ha delle idee diverse. Certo, nulla di grave fino a quando continuano a garantire la pensione ad un vecchio barista decrepito come me. Anche il nome gli hanno cambiato. Cafè Audrey."	"Come nome non mi pare un granché" disse Paul	"Esattamente quello che gli avevo detto io. Complimenti! Bel nome del cazzo, gli avevo detto. E poi Café. Suona troppo come il caffé, quello che si beve. Qui la gente viene a bere alcolici, che gliene frega del caffé? E poi che c’é di male a chiamarlo bar? Almeno chiamalo Birra Audrey, porcazzozza, che fa sempre cagare, ma sicuro la birra é meglio del caffé. Allora, che ti porto da mangiare, buddy?"	"Niente, portami un caffè doppio"	Bob, che era impermeabile a qualsiasi forma di ironia si limitó ad un grugnito di assenso ed andó alla macchinetta, tornando poco dopo con un intruglio nero e denso che sapeva di penna biro.	Paul sentì il desiderio di fumare. Il nervosismo era tornato a bussare alla porta dell'occipite come un mal di testa in incubazione. Dopo l’universitá aveva lavorato duro per coronare il sogno di entrare a far parte dell'olimpo dei giornalisti e dopo una lunga gavetta da schiavo nella redazione di un giornale, aveva scoperto che in realtá la cronaca lo disgustava quasi quanto gli avvenimenti che descriveva. 	Un bel giorno, mentre stava scrivendo l'occhiello su un caso di omicidio, aveva sentito all’improvviso una voglia matta di scrivere qualcos’altro. Un impulso inarrestabile. Un martello che piantava un’idea improvvisa ed inattesa nelle sinapsi. Un’idea che esigeva tutta la sua attenzione, nonostante fossero le nove di sera e Paul avesse passato più di dieci ore in redazione. Un qualcosa che ispirava appunti e bozze con un'autorità teutonica ed irresistibile. 	Paul d'impulso aprì un nuovo documento ed iniziò a battere sulla tastiera parole, frasi, capoversi. Persino paragrafi, che si succedevano con la naturalezza meravigliosa di un'ispirazione assecondata. Era in trance, sconvolto dalla facilità con cui stava creando una storia che lo avvinceva come se ne fosse il lettore piuttosto che lo scrittore. Tirò avanti in ufficio fino al mattino, quando, esausto ma felice come non lo era mai stato, decise di barcollare verso casa.Aveva fatto tentativi sporadici per finire l'articolo che aveva iniziato, ma ogni due parole si interrompeva e tornava ad abbandonarsi all'ordalia narrativa. Rileggendo l'occhiello prima di andare in stampa, si rese conto che era diventato più simile ad un delirio dadaista che ad un pezzo di cronaca, ma non gli importava.	Sulla strada di casa si abbandono' ad immaginare tutti gli sviluppi della storia che aveva abbozzato quella notte. Nonostante la spossatezza e la babele che pulsava contro le pareti del cranio, non torno' subito a casa, ma si fermo' nel locale di un fornaio che serviva anche caffé per rilassarsi davanti ad un cappuccino ed ai croissant sfornati da poco. 	Era uscito da lí dopo tre ore e con un ulteriore pacco di cartacce nella valigetta. Aveva scritto appunti sopra a fazzoletti, salviette ed aveva anche rubato un taccuino di quelli che servivano a prendere le ordinazioni.	Tornò a casa e crollo' sul letto accanto a Sally, la ragazza con cui conviveva, il cui respiro profondo e regolare era attutito dallo strato di neve calda e soffice del piumone. 	Per qualche strano motivo biologico i suoi piedi erano sempre freddi e a lei piaceva riscaldarli tra le gambe di Paul prima di addormentarsi. 	L'alba scura tentava di entrare dalla persiana chiusa solo per meta', rischiarando un poco le fotografie in bianco e nero di Parigi sulla parete color crema. Non riuscì a chiudere occhio e passò il tempo ad osservare il soffitto, che è il panorama preferito dagli amanti o dai depressi cronici. 	La sveglio' dopo un paio d’ore portandole a letto il caffè, un cornetto e la notizia meravigliosa delle sue dimissioni. 	Sally era una di quelle rare creature che si svegliano con il sorriso sulle labbra, contente di spendere un altra giornata sul pianeta Terra. Quella mattina però il consueto buon umore cominciò ad evaporare non appena lui le spiegava come avesse maturato la ferma intenzione di smettere di scrivere per il giornale e dedicarsi alla narrativa. Sally se ne andò di casa la settimana successiva dopo aver provato in tutti i modi a dissuaderlo. Sbattè la porta dietro di lei dandogli del pazzo e dell'egoista. Chi si credeva di essere, Dan Brown? Lei non era disposta a vivere patendo la fame e men che meno morendo d'appetito.	Paul non si era disperato. Considerava Dan Brown un mistificatore, uno scribacchino banale e noioso, buono per casalinghe e gente di scarso profilo intellettuale. Se lei non era capace di credere in lui che se ne andasse al diavolo. 	Approfittando dell'euforia del momento si era messo a scrivere come un pazzo uscendo di casa solo per fare la spesa senza neanche rispondere al telefono. Aveva dei risparmi da parte e non aveva bisogno di molto altro a parte viveri, caffeina ed un po' di tranquillità. 	Dopo un mese aveva dato alla luce “Cigno di pece”, la storia del fallimento intellettuale di un artista di nome Jean. Jean viveva a Parigi a metà dell'ottocento ed aveva avuto la sfortuna di dipingere tele impressioniste prima dell'avvento degli impressionisti, lottando contro l'ostracismo del pubblico, contro la sua dipendenza dall'assenzio e contro la miseria. Il dramma raggiunge l'apice nel finale, nel quale Jean brucia i suoi quadri e si suicida impiccandosi nello stesso giorno in cui Monet, Degas e gli altri impressionisti esposero le loro opere presso lo studio del fotografo Nadar, nel 1874.	Dopo altri tre mesi, “Cigno di pece” aveva collezionato tre rifiuti da parte di altrettante case editrici. Le motivazioni, per quanto elaborate, discordavano di poco dal solito ritornello: troppo intellettuale e poco fruibile dalla massa.Paul si stava perdendo d'animo. I soldi iniziavano a scarseggiare e l'idea di tornare al giornale diventava ai suoi occhi sempre meno umiliante con il passare dei giorni. Dopotutto era rimasto in buoni rapporti con la redazione. 	Un giorno però, ricevette una strana telefonata. Verso mezzanotte, come ogni sera, Paul si stava rileggendo parte del suo libro, esaltandosi e deprimendosi a fasi alterne, incapace di giudicare la sua opera e cercando di pensare ad un modo per rendere il linguaggio più accessibile al gusto popolare. Aveva persino comprato “il codice Da Vinci” per trarne ispirazione. Sprofondato nella sua poltrona con una copia aperta appoggiata sulle gambe ed un bicchiere di Drambuie nella mano destra, cercava invano di concentrarsi ma il suo pensiero lo tradiva, vagabondando troppo spesso nelle valli profonde delle preoccupazioni finanziarie. 	Trasalì quando il telefono si mise a squillare. 	Dall'altra parte della cornetta c'era una voce roca, da fumatore accanito, che si qualificò come direttore esecutivo della Liefmann Edizioni e gli comunicava di aver letto “Cigno di pece” e di avere interesse a fissare un incontro con lui nel primo pomeriggio del giorno successivo. Paul non aveva mai sentito nominare la Liefmann Edizioni. Il giorno dopo si presentò puntuale all'indirizzo che gli era stato dato senza sapere bene cosa aspettarsi. Si ritrovò davanti ad un edificio moderno ed elegante, interamente coperto di vetrate scure, ma che non sembrava ultimato. Alcune impalcature non erano ancora state smontate e c'era un discreto viavai di operai. 	Un individuo in doppio petto scuro lo stava aspettando davanti all'ingresso. Era il segretario del direttore esecutivo. Si scusò per la confusione dei lavori ancora in corso, ma la casa editrice era stata fondata poco tempo prima. Paul era disorientato. Si era aspettato una piccola società, magari a gestione familiare, e si era invece ritrovato in mezzo a scrivanie oberate di fogli, telefoni che squillavano di continuo, persone indaffarate che migravano da un ufficio all'altro ed al rumore di stampanti che vomitavano carta. Percorse un corridoio che sembrava una pista ciclabile finché non arrivò davanti ad una pesante porta di mogano. Quando la porta si aprì Paul notò un ufficio ampio, illuminato da enormi finestre alla sua sinistra ed arredato con gusto minimale. 	"Paul Carter suppongo". 	La voce profonda proveniva dalla sua destra ed era arrochita dalla miriade di sigarette che transitavano sulle labbra sottili e ciarliere di un uomo sulla quarantina dai modi affabili. Il vestito che indossava modellava un fisico tagliato col coltello e le dita lunghe si intrecciavano nervose attorno ad una penna stilografica che tappava e stappava di continuo. Una piccola targa d'argento sulla scrivania lo qualificava come Derek Nash, secondo classificato al torneo interprovinciale di squash. 	Dopo essersi presentati, Derek Nash disse di aver letto il suo libro su consiglio del suo principale e di averlo trovato bellissimo ed avvincente. La società che rappresentava era orientata verso un target non propriamente popolare, ed era interessata a promuovere nuovi talenti.	"La Liefmann Edizioni é una casa editrice nuova e non si é ancora fatta un nome. La proprietà ha investito dei fondi ingenti per farla decollare, signor Carter, ma siamo solo all'inizio. L'idea é quella di creare una scuderia di talenti e di trattarli nel miglior modo possibile per metterli nelle condizioni di lavorare. Come le accennavo prima, non siamo interessati a collane dozzinali o trame banali. Il successo si può raggiungere indipendentemente dalla fattura di un prodotto, se si toccano le corde giuste. 	“Per questo ricerchiamo persone che abbiano una vena di creatività viva ed originale. 	“Il suo modo di scrivere incontra queste caratteristiche. Il suo stile é ossessivo, onirico e passionale. I colori del suo romanzo sono gli stessi che il protagonista, Jean, usa per precorrere i tempi e per catturare l'angoscia della sua esistenza di artista. Un ritratto di Dorian Gray, se vogliamo. 	“Solo che in questo caso i quadri esprimono la delicata e meravigliosa interiorità del loro creatore, mentre il suo aspetto, la sua icona esistenziale, si abbrutisce e si deforma, oppressa dalla condanna dell'incomprensione del suo genio. Una Cassandra dell'arte". 	Paul era strabiliato. Le parole di quell'uomo descrivevano con precisione puntuale la tragicità e la passionalità delle quali aveva voluto impregnare la personalità e la storia di Jean.Dopo un'altra mezz'ora passata a parlare di concetti alieni a Paul, come marketing, lanci pubblicitari e prospettive, Nash gli mise sotto il naso un contratto in cui i diritti di pubblicazione di Cigno di pece venivano ceduti alla Liefmann Edizioni per una cifra con un assurdo numero di zeri più una percentuale sulle vendite. 	Paul era sempre più stupefatto. Doveva esserci per forza un fregatura da qualche parte. Lesse il contratto in cerca di clausole o altro che lo obbligavano a comprare migliaia di copie del suo stesso libro o altre amenità simili, ma tutto sembrava regolare nella misura in cui contratti di questo genere potevano esserlo. 	Nash ridacchiò conciliante. Tirò fuori dalla scrivania una piccola cartellina scura e la diede a Paul.	"Questo é un accordo aggiuntivo, porti entrambi con sé, li legga con calma e ci pensi un po' su. Se crede può consultare un avvocato, ma sappia comunque che non ci sono comma o clausole ingannevoli. Lei ha troppa poca fiducia nel suo romanzo. Siamo sinceramente convinti che il suo libro, pur necessitando di una rivisitazione, sia un ottimo affare per la nostra casa editrice. Mi permetta un parere spassionato. Lei, dovrebbe avere una migliore considerazione delle sue capacità" disse indovinando i pensieri che si accatastavano nell'animo sovraccaricato di emozioni di Paul. Il quale continuava a guardare la cartellina grigia in silenzio.	"Cosa c'é scritto nell'accordo aggiuntivo?" chiese infine cercando di mascherare l'impazienza.	"Più o meno che lei si impegna a danzare coperto di olio di canfora, le sette canzoni della perduta città di Cibola" rispose Nash perfettamente serio guardandolo fisso negli occhi. Le sopracciglia rossicce si inarcavano in un paio di V rovesciate che sfumavano su una fronte ampia e lucida. Poi improvvisamente scoppiò a ridere.	"Ma no, ma no" disse poi battendosi una mano sulla gamba.Paul resistette all’impulso di controllare se sul contratto c'era scritto veramente qualcosa del genere.	"Dato che lei rappresenta un investimento per noi, non possiamo rischiare di perderla nel caso in cui lei sfondi"	"Vuol dire che si tratta di un contratto di esclusiva"	"Esatto. Con questo lei si impegna a scrivere per noi altri due libri in tre anni"	"Su qualsiasi argomento?"	A questa domanda Nash parve innervosirsi.	"Uno sì, uno no. Vede, la proprietà é interessata a darle un ampio margine di manovra. Tuttavia era già da un po' di tempo che mi ha incaricato di cercare qualcuno in grado di sviluppare un'idea narrativa..."	"Una trama" interruppe Paul perplesso.	"...sì, una trama. Personalmente non ho idea di cosa si tratti, non hanno voluto spiegarmelo, ma mi hanno fatto una descrizione precisa delle caratteristiche che la persona che avevano in mente doveva possedere. La cosa buffa é che lei corrisponde in maniera sorprendente a queste caratteristiche"	"Caratteristiche... fisiche?”	Nash si sbottonò il colletto della camicia e si versò un bicchiere d'acqua dal contenitore all'angolo della stanza.	"Fisiche e letterarie. Ammetto che é un po' singolare, ma é così" disse scrutando il bicchiere prima di bere.	"Quali caratteristiche?".	"Sono autorizzato a rivelargliene soltanto una. Le altre non me le chieda, perché tanto non risponderei. Lo scrittore che avevano richiesto avrebbe dovuto avere una voglia a forma di vascello all'altezza dello sterno"	Paul rimase impietrito. Istintivamente si portò la mano all'altezza del pettorale.	"Come diavolo fate a sapere..."	"Non si preoccupi di questo, quello che importa é che lei é il nostro uomo e qualora accettasse di lavorare per noi, avrà la possibilità di esprimere tutto il suo talento e realizzare i suoi sogni"	Paul guardò ancora una volta il contratto. La sua mente mandava immagini dal Faust che Murnau aveva diretto nel 1929 e che lui aveva rivisto da poco.	"Non capisco cosa diavolo stia succedendo. E' uno scherzo?"	"Non sono abituato a perdere tempo, né lo voglio far perdere a lei. Per quanto possano sembrarle bizzarri i nostri metodi, le assicuro che funzionano. Se fa come le suggeriamo diventerà in breve tempo un uomo molto ricco e famoso. Ma se non accetta..."	La fronte di Nash si contrasse fino a deformarsi in rughe di cui non si sospettava l'esistenza. Il colore stesso della sua faccia si era scurito fino ad un grigio cinereo e la bocca, sorridente fino a due minuti prima si era contratta fino a scoprire l'arcata degli incisivi. Un mutamento spettacolare quanto subitaneo. Paul sentí un brivido sciaquargli la spina dorsale e rimase zitto ed immobile. Nash invece riprese colore e l'espressione gioviale che aveva avuto durante tutto il colloquio e scoppio' in una risata viscerale.	"...se non accetta può sempre tornare alla cronaca nera"	Paul si sentiva a disagio dall'affabilità carnascialesca di quello yiuppie mancato. Pareva che avesse ingoiato una sveglia che non aveva ancora smesso di suonare il suo chicchiricchì mattutino ed isterico.	Aveva preso le cartelline con i documenti e l'abbozzo di trama che aveva ricevuto. Ancora stordito, era uscito dall'edificio per un corridoio diverso da quello percorso all'andata, pieno di quadri enormi e cornici barocche di pessimo gusto. 	Era rimasto un quarto d'ora a leggere gli orari dell'autobus che l'avrebbe riportato lontano da quel cantiere onirico, verso una zona più civilizzata e logica. Aveva preso il cellulare in mano ed aveva fatto scorrere i nomi sulla sua rubrica elettronica in cerca di qualcuno con cui potersi ubriacare e festeggiare la pubblicazione del suo libro, ma tutti coloro a cui telefonò avevano il cellulare spento o non raggiungibile. Una congiura dei ripetitori telefonici. 	Sull'autobus rilesse il contratto almeno dieci volte, capendone la metà e soffermandosi più volte sulla cifra principale e quelle accessorie. Un musulmano occidentale intento nella lettura di una sura coranica capitalista. Per una sorta di atto scaramantico aveva deciso che non ne avrebbe parlato con nessuno finché non avesse preso una decisione. Il da farsi sembrava ragionevolmente scontato, ma per ragioni del tutto empatiche non riusciva a rallegrarsi del tutto, nonostante la somma specificata sembrava essere il rimborso del debito di un paese terzomondista più che un'offerta di cessione di diritti d'autore.	Aveva dormito sonni agitati quella notte (in fuga da un... contratto?) ed era preda di una sottile inquietudine. Paul era tentato di telefonare a Sally e violare così la regola base in materia di rapporti con ex fidanzate. Sapeva che non era ancora il momento, che aveva in serbo qualcosa di più raffinato. Aveva già deciso come vendicarsi per la mancanza di fiducia che l'aveva condotta fuori dalla sua casa e dalla sua vita. Le avrebbe fatto recapitare un pacco anonimo con dentro la prima copia del suo libro pubblicato, insieme con una dedica sagace e pungente...	Il mal di testa non accennava a diminuire. La colpa era del solito sottofondo sonoro e stradale che di notte diventa la dannazione delle povere anime dal sonno leggero. Paul aveva davanti un caffè imbevibile e l'abbozzo di trama del libro che avrebbe dovuto scrivere. Stava leggendo con un'espressione sempre più accigliata, riga dopo riga.

GLI SCACCHI, LA VITA E RIFLESSIONI SUI GATTI	Miguel si sentiva come l’unico sopravvissuto ad un parto trigemellare. Secoli prima, la madre l’aveva portato in un ospedale militare, dove era ricoverato uno dei suoi mille fratelli. Era ridotto male a giudicare dalla quantitá di bende e gesso, che oltre ad immobilizzargli la gamba e coprire le ferite, gli davano l’aria di una mummia in un film anni 50. 	Suo zio era fiero della sua Honda Rebel. Passava gran parte dei suoi fine settimana in piega sulle curve asturiane con qualsiasi tempo, sole, pioggia o nebbia.  Finché le ruote non si erano arrese ai primi freddi di Novembre, perdendo aderenza e scivolando sulla strada ghiacciata. L’impatto con l’asfalto aveva provocato la frattura del perone e due vertebre ed il corpulento centauro era rimbalzato dritto tra le rotaie di un treno, con precisione millimetrica. Non erano in molti quelli che credevano al resto della storia. Di come il treno fosse stato piú rapido dei primi soccorsi, di come fosse passato poco dopo sopra il motociclista intontito dalla caduta, a non piú di due centimetri dal suo casco, lasciandolo illeso ma terrorizzato come un corvo alle prese con un gigantesco spaventapasseri di ferraglia. 	Dopo tutti questi anni, Miguel si sentiva pronto a credere a quella strana storia, cosí vicina a quello che gli era appena capitato. Credeva di aver capito anche perché quel giorno suo zio era di buon umore, nonostante i farmaci ed il dolore. Era l’euforia del giocatore d’azzardo che ha azzeccato la puntata. La sensazione di averla fatta franca, di essersi seduto al tavolo da poker con il proprio destino e di aver tentato un bluff pazzesco. 	Miguel pensava a tutto questo mentre osservava con gli occhi annebbiati il soffitto della sua camera d’ospedale. Si immaginó la morte con le carte in mano, che lo guardava. Aveva il volto di una vecchia coriacea, rugosa e ghignante, con minuscole lettere gotiche tatuate sulle dite lunghe ed affilate. 	Nonostante i rischi e la natura del lavoro che si era scelto, la morte non era mai stata cosí concreta e vicina prima di allora. La canna della pistola che tuonava l’esplosione del proiettile era stata la sua puntata iniziale. La morte si era presa una lunga settimana per riflettere sulle proprie carte. Sette giorni di incoscienza con in bocca il big blind per Caronte, prima di abbassare le carte, lasciagli il piatto e sprecare un tris di calibro 9. Un buon bluff. 	Lui invece le mani di poker le vedeva sempre, se aveva anche solo una mezza probabilità di vincere. Il brivido del rischio era l’unica cosa che lo facesse sentire vivo. L’unica che funzionasse, che lo riempisse.	Dentro era vuoto, incapace di sentire empatia per il genere umano. Un indubbio vantaggio se nel tuo lavoro le emozioni sono un handicap. Mai stufo, mai superficiale né impreciso. Miguel era un mercenario, con una fiducia di ferro nella pianificazione maniacale e nelle sue capacitá analitiche, affinate dalla sua passione per la matematica e gli scacchi che amava quasi quanto l’adrenalina che sentiva quando aveva un bersaglio nel mirino del suo M21. 	Le incognite erano pozze gelate su una strada dissestata che evitava a 300 all’ora rimanendo illeso per miracolo, ma perennemente a metà strada. 	Alfiere nero in B6, regina bianca in D7. Scacco alla regina. 		I postumi dell'anestesia lo annebbiavano e gli impedivano di riflettere con la scioltezza cui era abituato. Aveva insistito con l'infermiera per farsi dare una rivista, fingendo una lucidità che non aveva, tanto per avere qualcosa da fare e tenere sollevati i sacchi di mattoni che sentiva appesi alle palpebre. I rebus scacchistici lo aiutavano a rimanere sveglio durante le ore interminabili passate ad osservare, sorvegliare, spiare, appostarsi,  insomme, tutte le fasi noiose ma necessarie nella pianificazione di un’azione. Al pari di quei momenti, seppure per motivi diversi, non poteva muoversi neanche per andare a pisciare.	La configurazione dei pezzi  sulla scacchiera di carta era strana. L’arrocco avversario era una mossa azzardata, una di quelle che mette in difficoltà un giocatore più esperto proprio perché	"…é una mossa troppo ingenua e prevedibile" disse una voce da qualche parte intorno al letto.	Miguel era impermeabile ai pareri altrui e di regola non permetteva a nessuno di appropriarsi di più di un briciolo della sua attenzione. Tuttavia la voce che veniva dalle valli sconfinate delle praterie attorno al suo letto era femminile, perció, nonostante la repulsione misogina che gli impediva di prendere sul serio una donna in fatto di scacchi si sentì in dovere di replicare.	"Lei trova?" chiese Miguel con un filo di voce.	"Non sono un’esperta, ma é raro che i quiz delle riviste rappresentino una vera sfida. Soprattutto per lei, mi pare"	L’odore dei lunghi capelli neri di quella donna ricordava quello della marmellata di albicocche. Nonostante percepisse il mondo attraverso un muro di cotone idrofilo, Miguel vedeva la silhouette della dottoressa come scolpita nella creta ed i suoi contorni non sfocavano mischiandosi con la soluzione alcolica dell'ambiente circostante. 	"Cosa le dà quest'impressione?". Le parole provenivano direttamente dal dotto biliare.	"Forse solo lo sguardo annoiato di chi tenta di trovare una strada elegante per risolvere un problema di cui si conoscono già almeno un paio delle soluzioni"	La donna aveva occhi neri ed intensi come un segnale d'allarme. Miguel si irrigidì. Il corpo é una fisarmonica imprevedibile capace di contrarsi in accordi striduli e nervosi. Altre volte si distende respirando melodie piú rilassate. Il mantice si allunga quando uno meno se l'aspetta: guardi un paio d' occhi ed é come se tutto ciò che abbiamo di estensibile si protrae nell'etere fisiologico per tentare di captare un segnale che il più delle volte è di natura sessuale. 	“Dottor Spock, c'é vita sul pianeta Vulva”. 	Altro che Rutherford o Ghandi. Se Miguel avesse dovuto candidarsi ad un qualsiasi nobel, l'avrebbe fatto con una tesi del tipo “Feromoni e particolari corporei. Esempi di modulazione dell'informazione olfattiva attraverso stimoli emozionali visivi”. 	Feromoni. Riteneva inconcepibile che qualcuno, chissà chi, avesse chiamato con un nome così idiota questa emissione animale singolare ed afrodisiaca. Soali gli pareva una parola più appropriata per una alchimia ormonale così particolare. Il matrimonio degli opposti fonetici tra una sibilante ed una labiale, lo ying e lo yang, la filosofia erotica per eccellenza. Miguel, tentando di mettere a fuoco la sua interlocutrice, sorrise soddisfatto del neologismo. Immaginó questa sostanza, questi soali, come un’emanazione che la dottoressa stava trasudando dalla zone pelvica, in un tentativo animalesco di attrarlo. In altre occasioni avrebbe tentato di sedurla, ma al momento era troppo cullato dalle ninne nanne chimiche degli antidolorifici.	"Lei mi lusinga, sono solo un modesto giocatore"	"Sono sicura che non lo pensa. La modestia é rara in questo gioco misogino"	"Lei trova?"	"Conosce la trappola di Blackburne?" replicò con il vago sorriso di chi la sapeva lunga.	"Certamente. Sacrificare la regina per fare scacco matto."	"Ecco, io credo che tutti i giocatori di scacchi nascondano dietro la loro passione per il gioco un briciolo di misoginia se non addirittura un abbozzo di complesso di Edipo."	"Questa non l'avevo mai sentita" disse Miguel con un briciolo di irritazione. Certo che era misogino; per lui le donne erano passatempi antistress da cambiare con la stessa frequenza di un filtro per l'aria condizionata. E non ne aveva mai conosciuta una in grado di dargli del filo da torcere negli scacchi, a letto o durante il lavoro.	"Provi ad immaginare un giocatore di scacchi..." continuò lei tastandogli nel frattempo il polso "all'inizio della sua carriera scacchistica, quindi inesperto e prevedibile.	“Come tutti i giocatori inesperti, il suo approccio ad una partita a scacchi é lo stesso che adotterebbe in un incontro di palla prigioniera. Cioé, vantaggio numerico uguale garanzia di vittoria. Un’associazione bizzarra, ma si ricordi che stiamo discutendo di un novizio senza esperienza"	Miguel sorrise. Fino a quel momento non aveva capito nulla. Lei continuò a parlare piano mentre gli misurava le pulsazioni.	"Quello che il principiante spera, data la sua scarsa esperienza, é di ottenere in breve tempo una superiorità numerica che gli consenta di giocare ad armi pari con qualcuno più esperto di lui. Per di piú la sua capacitá strategica é limitata alla previsione di tre o quattro mosse successive, tutte piú o meno volte a soffiare all'avversario quanti più pezzi sia possibile..." 	La dottoressa posò lo stetoscopio sul petto di Miguel, oltrepassando per un attimo la coltre di nebbia soporifera che lo avvolgeva. Il freddo dello strumento gli provocò un brivido, una piccola freccia dal mondo esterno al di là dello strato ovattato della maglia sedativa.	"...I pezzi della scacchiera sono lì dinanzi a lui, come combattenti irascibili, muti e belligeranti. 	“Il piú delle volte, porterá la sua offensiva tramite la Regina, il pezzo piú potente di quel reame in miniatura, rispettata e temuta persino dal monarca stesso che, a confronto, appare zoppo ed infermo, incapace di muoversi per più di una casella per volta..."	Miguel si immaginó la donna con un teschio amletico in mano invece della cartella medica.	"Rispetto alla Regina, l’alfiere é un pezzo ottuso. Neanche in grado di vedere o combattere ciò che gli sta proprio davanti. La forza bruta della torre é inefficace contro un pedone insignificante posto nella sua immediata diagonale. Il cavallo é un brutto scherzo o il frutto di una traduzione errata di un amanuense medievale miope"	La dottoressa scrutò una lastra in controluce.	“La regina è la sola in grado di minacciare otto direzioni nello stesso momento. Il giocatore inesperto farà ogni possibile sacrificio per difenderla. Di contro, considererà la Regina avversaria la minaccia più pericolosa e farà di tutto per toglierla di mezzo. Mi segue?" 	Se la sua testa non fosse stata pesante pesante quanto una palla da bowling, avrebbe tentato di controbattere. Non perché non fosse d'accordo, quanto per principio. Non gli piaceva che una donna avesse il monopolio di una conversazione.	Lisa posò la lastra in una cartellina e ne prese un'altra.	"La partita comincia. Il giocatore inesperto da un lato manovra la regina come un banshee che semina morte e distruzione e dall’altro tenta di proteggerla da ogni minaccia.  	“Finché non si accorge che il suo alfiere nero puó mangiare la regina bianca. La vittoria di questa guerra fredda bianca e nera è a portata di mano. 	“All'apice del suo trionfo, peró, scatta la trappola di Blackburne ed il principiante si accorge dell'errore. 	“Silenziosi e disciplinati, i due cavalli avversari, protetti dall'alfiere, danno scacco matto. La regina era solo un’esca subdola,  uno specchietto per le allodole.	“Il giocatore ha intrapreso solo il primo passo del lungo cammino verso una strategia corale. Durante il viaggio vedrà la sua regina prostrarsi umiliata davanti ad un volgare pedone con il re nemico imprendibile e ben difeso dietro la sua torre lucida. Le torri la imprigioneranno in un angolo mentre lei rifiuterá orgogliosa qualsiasi sacrificio a beneficio di qualunque altro combattente, così inferiore a lei.	“Alla fine capirá che proteggere la Regina ad ogni costo é un errore. In fondo é un pezzo come gli altri, da usare o immolare per esigenze tattiche. La regina avversaria non puó rimanere in vita troppo a lungo dato che rimane comunque l'agente nemico più pericoloso. Perció prima o poi si arriva al sacrificio di tutte le donne della scacchiera. Un ottimo impulso per lo sviluppo di un animo misogino"	Da come terminò il discorso, pareva che scusasse Miguel per il suo interesse verso gli scacchi.	I suoi colleghi la giudicavano arrogante per via di quello sguardo. Per via dello sguardo ed anche per il fatto che girava la voce che fosse frigida. Era l’unica spiegazione possibile per le reazioni fredde alle avanches del personale medico, dall’infermiere corpulento e muscoloso al primario, barone feudale della mondo della sartoria biologica. 	Miguel sentì un vago moto di disagio. L'anestesia rendeva tutto anche più confuso. La sua professione lo portava ad una naturale maniacalità. Non si spaventava del lucido calcolo teso a creare le circostanze ottimali per  eliminare una persona in tutta sicurezza. Era un lavoro come un altro. Lo spaventava di più la mancanza di senso in un discorso. La mancanza di qualcosa che inchiodasse una frase in un tempo ed in un luogo. La mancanza di un verbo. E soprattutto una chiacchierata spontanea tra due sconosciuti.	La dottoressa rimaneva lì assorta. Cosa voleva? Era una specie di approccio, il suo? Il letto d'ospedale non é proprio il luogo più adatto. Soprattutto quando il registro dialettico di uno dei due era aulico al pari di un monologo teatrale barocco. Si sentiva sospettoso nei suoi confronti. Eccheccazzo doveva essere sospettoso! Qualcuno, un chirurgo, aveva estratto dal suo corpo una supposta di metallo e cordite infilata in un buco che pochi istanti prima del suo passaggio era pelle tesa e palpitante. Possibile che non se ne parlasse? E se la dottoressa era il chirurgo, che cavolo voleva? Perché non gli aveva fatto il terzo grado per sapere cosa gli era successo? Lui non lo ricordava, ma nel caso aveva pronta la storiella. Un tossico con una pistola rimediata chissá dove. Lui si era ribellato, l’altro gli aveva sparato. L’usignolo aveva preso il volo e lui avrebbe dovuto restituire l’anticipo al cliente. Non c’era altra scelta, si era bruciato la sorpresa ed un sacco di soldi con quella pallottola.	Lei si girò e gli sorrise. Dopodiché tirò fuori dalla tasca un oggetto metallico e fece per puntarglielo in faccia. Senza neanche pensare ed agendo per puro istinto Miguel si mosse con tutta la rapidità che le sue condizioni gli permettevano. Afferró con una mano il polso della dottoressa e con l'altra le coprì la bocca. Nell'istante successivo però, le sue velleità di combattente in pigiama a righe orizzontali franarono contro il muro di un dolore lancinante e di un principio di svenimento. Tra i conati di vomito e si abbandonò sul cuscino per impedirsi di vomitare. 	La dottoressa raccolse la piccola torcia metallica che le era caduta di mano. 	"Mi perdoni se l’ho spaventata, ma ho bisogno di esaminarle le pupille. E se fará altri scatti del genere le si apriranno i punti. Cavolo, é scattato come un gatto"	Miguel la guardò per un istante cercando di mascherare il dolore e di riacquistare la dignità nell'espressione, ma non potè evitare di biascicare le parole mentre parlava.	"Non credo che un gatto sia il termine di paragone giusto per esprimere rapidità di movimento. Sarà che li ho sempre visti stiracchiarsi sui divani più comodi, strafogarsi di quella robaccia in scatola e dar la caccia al massimo ad un gomitolo di lana. Non ne ricordo neanche uno che si muovesse più veloce di una ciambella su uno scivolo di cioccolata"	Lei scoppió a ridere.	Quasi sospirando Miguel continuò:	"Non é che poi io li sopporti molto i gatti. Ipocriti e ruffiani... ad ogni modo, mi dispiace per quello che é successo", aggiunse come per un ripensamento, " per il lavoro che faccio sono obbligato a stare all'erta con tutti i sensi. Ogni tanto ho la sensazione di dormire veramente come i gatti. Con la metà del cervello, sempre sul chi vive. Ho la sensazione di avere parecchio in comune con loro, i gatti intendo"	La donna si alzò dal letto senza mai distogliere lo sguardo dal suo. Non sapeva nemmeno lei per quale motivo avesse perso così tanto tempo con quello sconosciuto. Era abituata a non dare troppa confidenza ai pazienti, soprattutto quelli che erano reduci da un rapporto così problematico con le torce. Tuttavia non poteva negare a sé stessa che quest'uomo la intrigava. Non le aveva fatto male, ma anche se debole, la sua stretta era stata veloce e sicura. In altre circostanze doveva essere un uomo forte ed asciutto.	"Senta, mi scusi lei. Forse siamo partiti con il piede sbagliato. Mi avvicino, mi faccio i cavoli suoi, cerco di trovare una soluzione ai suoi rompicapo scacchistici senza che lei me lo abbia neanche chiesto, dopodiché tiro fuori la torcia senza dire una parola e gliela punto in faccia e...".	"Mi chiamo Miguel" la interruppe Miguel.	"Io sono la dottoressa McPherson" disse Lisa.	In quel momento sul davanzale della stanza passò un gatto.	"Adesso che mi sono presentata, lei permette che.."	"La prego mi dia del tu" disse Miguel.	"Ok, allora mi permetti di esaminarti le pupille senza che sia costretta a chiamare gli infermieri per tenerti fermo?". 	Si piegò su di lui, gli aprì bene la palpebra e gli illuminò l'occhio destro. Miguel avrebbe voluto avere i sensi meno annebbiati dall'anestesia per poter percepire in modo chiaro il sottofondo di albicocca. C’era anche qualcos’altro che la circondava, un profumo di cannella che non poteva apprezzare in quelle condizioni.	"Hai avuto fastidio alla testa durante la notte?"	"No" disse Miguel.	"Se senti dolore alla pancia é abbastanza naturale. Cerca di resistere, ma se non ne puoi proprio più, con il pulsante puoi chiamare l'infermiera. Non sforzarti troppo, hai corso veramente un bel pericolo, ma ora é tutto a posto. É proprio vero che i gatti hanno nove vite. Mi domando solo come tu faccia a pensare agli scacchi con quella brutta ferita. Tornerò domani per vedere come stai".	Durante la notte né Miguel né Lisa chiusero occhio. Lui aveva un'anguilla fatta di filo spinato che gli correva nello stomaco ogni volta che accennava a respirare in modo appena più profondo. Dovette chiamare l'infermiera di turno per mendicare un antidolorifico e per un istante riuscì a domare il dolore con la convinzione che magari sarebbe venuta la bella dottoressa in persona a controllare le condizioni del suo paziente. Come se non bastasse, non era più solo nella stanzetta in cui era ricoverato. Un vecchio giallo e cadaverico era stato trasportato fin lì nel pomeriggio perché non c'era più spazio nel reparto terapia intensiva. Da quello che aveva capito, il vecchio avrebbe tirato le cuoia da un momento all'altro, ma al momento rantolava continuamente come la sala macchine di un peschereccio. Lisa invece non aveva un motivo particolare per restare in piedi. Solo, era una di quelle serate in cui si sentiva melanconica e non aveva molta voglia di dormire.

IL PROFESSOR CHANDLER ED UN ESEMPIO DI COMPOSIZIONE CREATIVA GERIATRICA

	Victor si aggiustò la giacca, si passò una mano tra i capelli, si versò un bicchiere d'acqua e proseguì con la lezione.
	"Il trucco è semplice. Sostantivo e verbo. Se mai doveste perdervi nel labirinto azteco della retorica, sostantivo e verbo siano la vostra bussola. 	Scende il tramonto, il ladro spara, il negoziante muore. Questo potrebbe quasi sembrare  giornalismo ed in alcuni casi è più che accettabile.
	“Ad una data ora ed in un determinato posto sono successi questi fatti. La notizia é confermata da qualcuno e smentita da qualcun altro. Nessun lettore ha voglia di stare a sentire un megafono Wagneriano che spara prosa megalomane a tutto volume. 
	"La semplicità é la chiave. L'oratoria da giudizio universale lasciatela agli arcangeli barocchi. Se pensate che la gente abbia voglia o pazienza per decifrare passaggi intensi o metafore complesse, fareste meglio a cercare lavoro come compilatori di manuali di istruzioni per deumidificatori. I giornalisti sono assidui seguaci del minimalismo artistico. 
		Trattate gli aggettivi come fossero assi nella manica, se ne avete troppi la gente si accorgerà che state barando. Rileggete i vostri articoli più volte e se notate un avverbio giustiziatelo senza pietà e per l'amor del cielo rinunciate alla forma passiva ed alle sue tentazioni. Per quale motivo dovete scrivere 'il corpo venne trasportato fino in cucina'? E' un corpo, per Dio! Lasciatelo riposare in pace a fare da complemento oggetto".

	Victor non nutriva fiducia nelle nuove generazioni. Il suo vecchio redattore, sir Goud, che non rinunciava al 'sir' neanche con i figli, gli aveva insegnato una lezione piú preziosa di tutti i professori all'universitá messi insieme. E ci aveva messo meno di dieci minuti. 
	Dopo aver cancellato con la matita rossa tutte le frasi superflue del pezzo di Victor, lo guardó negli occhi. Forse credette di vedergli dipinta in faccia un'espressione d'orrore.
	"Ho tolto solo le parti inutili", si affrettó a dirgli "Il resto va bene".
	L'espressione di Victor invece non voleva esprimere disappunto, bensí pura rivelazione.
	"É vero, ho capito. Non lo faró piú" rispose. Goud rise.
	"Se é vero, vuol dire che hai imparato qualcosa che i migliori giornalisti ci mettono almeno dieci anni a capire. Devo spiegarti qualcuna di queste correzioni?"
	"No"
	"Quando scrivi, stai raccontando una storia a te stesso" continuó "Ma poi viene la seconda stesura, e devi cancellare tutto quello che non fa parte della storia"
	Tutto lí. 
	
	Victor si divertiva ad indovinare i difetti delle composizioni degli studenti ancora prima di leggere i loro tentativi.
	C'era il paesaggista che amava situazioni bucoliche ed architettava componimenti che avevano lo stesso effetto di una supposta di oppio. “Nulla di nuovo sotto il sole”, "Anno zero", etc.
	C'era il falso sentimentale che indulgeva nella commiserazione dei “Quanti ancora dovranno soffrire...”, “A stento si riesce a trattenere la commozione...”, “Non possiamo che rimanere in attonito silenzio di fronte a...”
	Detestava in egual misura il pettegolo ed il babelico. Del primo odiava le “fonti accreditate” ed i “si dice” e dell'altro i "cliché", i “pastiche” e le “bagarre”.
	Il catastrofico, era il suo preferito. I suoi incipit ad alta tensione da “Tragedia sfiorata...”, “Attimi di panico...” oppure “Paura in città...” rendevano adrenalici anche le riunioni del circolo bocciofili over 60. Tutti poi infarcivano la prosa di citazioni virgolettate ed inutili, come degli opinionisti da mercato rionale, trasformando una storia o un articolo nell'equivalente giornalistico di un Frankenstein barocco.
	Victor si divertiva ad incollare gli strafalcioni che gli capitavano a tiro a mo' di esempio di orrore compositivo. 
	
	“Roma anno zero.
	Nulla di nuovo sotto il sole.
	Il pastiche in atto tra le alte cariche dello stato si fa bagarre una volta 	in più e mentre si media l'accordo tra le parti in causa, é subito polemica. 	Fonti accreditate fanno sapere che anche le massime autorità della 	magistratura ritengono che sia “ ormai dichiaratamente in atto la 	demolizione dello stato a colpi di decreto-legge. Ci troviamo di fronte ad 	un governo arrogante, colluso con la malavita, ormai apertamente 	totalitarista, che, scavalcando le timide bordate di un'inetta opposizione, 	distoglie ulteriori fondi, con pseudo-riforme neo-scioviniste, dalla 	sicurezza stessa delle metropoli”. Noi invece non possiamo far altro che 	chiederci impotenti quanti bambini dovranno ancora soffrire attimi di panico 	a causa della paura in città. Quante mogli, tremeranno di fronte ad un 	ritardo altrimenti insignificante dei loro mariti, cittadini comuni che 	tornano a casa dopo le diuturne fatiche? Per fortuna l'ennesimo rinvio alla 	camera da parte del senato lascia presupporre che il provvedimento si 	risolva in nient'altro che una tragedia sfiorata...”

	Una ragazza con i capelli rossi in prima fila scriveva sul suo Moleskine con furia compulsiva. Vicino a lei invece, un ragazzo con i capelli crespi e la pelle rovinata era rimasto immobile ed attonito durante tutta la lezione con la matita tra le labbra, in grado di decifrare il monologo del prof. Chandler non più di quanto sarebbe stato capace di interpretare un oracolo greco che farneticava in una lingua morta. Questi due erano agli estremi dello spettro dell'attenzione. Dopo un'ora di lezione gli studenti per lo più seguivano annoiati e con uno sguardo vacuo. Le loro chiacchiere sottovoce tessevano un irritante tappeto sonoro di bisbigli e risatine nell'aula sovraffollata. Victor decise di far cessare il brusio.
	“Vi dirò un segreto. Nelle notti di solitudine seminale mi piace masturbarmi vestito come l'imperatore Costantino davanti ad un travestito congolese che si fa chiamare Ivonne”
	Il pubblico fumato e pirata della facoltà di letteratura ammutolí. La ragazza con i capelli rossi si era raddrizzata sulla sedia e la sua bocca era diventata una O, vocale universale dello stupore.
	“OK adesso che ho la vostra attenzione totale ed incondizionata concludo con le uniche due regole che rispetto e che mi hanno portato fortuna da quando un giorno sciagurato ho deciso di intraprendere la carriera di giornalista” riprese Victor. 
	“Rispettate i vostri lettori”. Pausa. 
	“Ripeto: rispettate i vostri lettori.
	“Fare il lettore è un mestiere difficile. E' di gran lunga il mestiere meno pagato della storia e richiede una notevole quantità di tempo e pazienza. I lettori meritano rispetto. Dovete trovare il giusto equilibrio per non annoiarli a morte con particolari insignificanti e nello stesso momento non sembrare troppo telegrafici, altrimenti penseranno che vogliate sbarazzarvi di quello che state scrivendo. Siate lettori di voi stessi e trattatevi con rispetto. 
	“Fidatevi della vostra immaginazione. L'immaginazione è la ferrari su cui viaggiano le intuizioni. E' il grimaldello con cui l'esperienza scassina la cassaforte dei misteri. Non importa che scriviate di cronaca, recensioni, editoriali, interviste, eventi sportivi o pettegolezzi. 
	“Lo scrittore usa l'immaginazione per tessere l'arazzo della sua narrazione. E cosí dovete fare anche voi. Un bravo giornalista, prima di cominciare a raccontare una storia, usa l’immaginazione per decidere dove dovrà andare e con chi dovrà parlare – per immaginare ció che potrebbe accadere e ciò che la gente reale gli dirà. Io scrivo racconti per mantenere la mia immaginazione in riga. Esercitatevi anche voi con un passatempo creativo”

	Victor guardó l'orologio chiedendosi se il suo intervento fosse durato abbastanza. Non aveva paura di parlare in pubblico, ma sapeva che dopo il primo quarto d'ora di lezione gli studenti hanno una capacità di concentrazione pari a quella di un gatto isterico in balia delle pulci. Con rare eccezioni. Adam Narkis, titolare della cattedra di scrittura narrativa e giornalistica (come se le due discipline avessero qualcosa a che fare l'una con l'altra) era un amico dai tempi della scuola superiore ed una vecchia volpe. Aveva approfittato di una rimpatriata a base di gulasch, ricordi del liceo e Chivas Regal per strappare a Victor la promessa di fargli da guest star durante una delle sue lezioni. L'alcol, gli aneddoti e la quiete notturna avevano creato quella complicità euforica che rende ragionevoli anche le idee più bizzarre e malate (iscriversi ad un corso di yoga, studiare i fondamenti della tassidermia, trasferirsi in Giappone). 
	In fondo Victor se l'era cavata con poco. Un'ora e mezza di presentazione sul tema noioso della composizione giornalistica e la promessa di scrivere un racconto a quattro mani.
	Dopo aver rimandato per oltre un semestre, aveva finito le scuse e si era rassegnato ad un'ora di arringhe e diapositive. Adesso che aveva finito, aveva voglia di scrivere davanti ad un tè alla menta. Tutto sommato l'idea di lasciare andare l'ispirazione nell'intimità di una sala da tè non gli dispiaceva affatto. Un locale fuori dal tempo in cui aprire il rubinetto dei propri pensieri e immergerci il taccuino in cui scrivere le sue storie. Da vero nostalgico amava le penne a sfera, l'inchiostro nero e la propria grafia nervosa e minuta. Usava il computer solo quando lavorava.

	Alla fine della lezione si era fermato per un po' in aula, indulgendo al sottile piacere di consigliare libri inesistenti o mattoni letterari a studenti importuni e studentesse che ostentassero una scollatura incompatibile con il look di aspiranti Terzani. 
	"Sì signorina, per assorbire il metodo di scrittura giornalistico non c'é modo migliore che leggere e rileggere in tempi brevi l'Ulisse di Joyce. Meglio se in una settimana."
	Quando Lisa gli aveva chiesto quale libro avesse ispirato il suo modo di scrivere ironico ed asciutto, aveva giocato lo stesso scherzo anche a lei. Dopo le prime 100 pagine de "Il paese delle nevi" di Yasunari Kawabata l'aveva mandato a quel paese ed aveva iniziato una cura ricostituente a base di  Bukowski ed Harold Norse.

	Victor stava alla terza tazza di infuso alla menta e non aveva neanche uno straccio di idea. False partenze su fogli scritti a metà, fazzoletti e bustine di zucchero di canna decoravano il tavolo e la sua concentrazione. La luce pomeridiana filtrava nella sala da tè attraverso finestre dai vetri colorati.
	Non riusciva a visualizzare il personaggio principale. Lo voleva subdolo e pericoloso, capace di generare tessuti narrativi torbidi e complessi in cui intrappolare la capricciosa curiositá di un lettore. 	Da lì poi si poteva lavorare al resto. Magari un racconto noir, sullo stile di George Simenon, oppure un aneddoto gotico, una cronaca pulp, una novella stilnovista. La storia sarebbe uscita fuori da sola se gli fosse venuto in mente un protagonista credibile. 
	Più rifletteva, più si incupiva.
	Si accese un'altra sigaretta, osservando distratto il tavolo piú vicino alla cucina dove un gruppo di donne di mezza etá si era appena seduto. Erano tre signore attempate, come le Moire della mitologia greca. Il make-up pesante sul volto tradiva l'intento disperato di dimostrare a sé stesse e al mondo di non aver valicato ancora il confine tra maturità e vecchiaia. 
	Tale restauro otteneva peró l'effetto opposto. Le prepotenze cromatiche dei rossetti accesi su quelle labbra erano tirate a soppalcare solchi di voluttà asciugata dal tempo. Tragedie di ombretti ed intercapedini di ciprie frullavano sui volti pesanti nel vano tentativo di donare un po' di vitalità al massello stagionato della pelle rilassata e secca. Le bocche bisbigliavano pettegolezzi e ridevano maliziose scoprendo denti macchiati di rossetto. Soggetti perfetti per la decandenza impressionista di un quadro di Toulouse-Lautrec. 
	Victor Chandler le scrutò con sguardo attento per cogliere il senso dei loro discorsi. I suoi occhi si assottigliarono per un breve istante. Chiamò il cameriere e si aggiustò la cravatta. 	"Prosecco ne avete?"
	"Si, abbiamo un ottimo Conegliano Valdobbiadene. E' un vino del nord Italia"
	Scrisse qualcosa su un foglio di carta e lo presentò all'inserviente.
	"Lo faccia arrivare a quel tavolo per cortesia, insieme al prosecco"
	Il cameriere guardò Victor Chandler come se venisse da Marte, ma poi, con una scrollata di spalle che esprimeva tutta la democrazia possibile in fatto di gusti, portò il biglietto, una bottiglia imperlata di gocce di ghiaccio e tre bicchieri lunghi e fini alla signore che Victor gli aveva indicato. Al momento giusto, soffocando una risata, come un gigolò consumato e pensando divertito a Lisa, alzò il bicchiere ed indirizzò un brindisi silenzioso alle destinatarie del biglietto.
	Una animosità rinnovata ravvivò il gruppetto delle signore pettegole e truccatissime che alzarono i bicchieri a loro volta, confabularono brevemente e lo invitarono a prendere posto al loro tavolo. Victor si alzò dal tavolino sepolto dalle carte e si avviò verso di loro con passo sicuro e con una voce di velluto disse:
	"Vogliate scusarmi le gentili signorine per approfittare così del loro tempo..."
	"Ma si figuri, ha fatto bene". La destinataria del bigliettino gli porse la mano mettendo in mostra il suo seno voluminoso 
	"Signor... "
	"Victor van Berg"
	"Piacere di conoscerla signor van Berg. Origini tedesche, presumo?"
	Tutte e tre si sporsero verso lo sconosciuto per sentire la risposta con una premura che non lasciava dubbi su quanto apprezzassero le attenzioni del gentiluomo in loro compagnia.
	"Olandesi. É la prima volta che venite in questa sala da thè, giusto?"
	"Veramente é diverso tempo che la frequento" replicò la vegliarda sorseggiando un cinguettio di earl gray.
	"Già, anche noi" dissero le altre. Sembravano le sorelle di cenerentola.
	"Allora debbo presentare le mie scuse più sentite!!"
	"Ossignore, e di cosa?"
	"Il mondo in cui viviamo è così privo di classe che il non aver notato l'eleganza della vostra compagnia è senza dubbio una leggerezza imperdonabile".
	Risolini divertiti, atmosfera leggermente più rilassata. Victor continuava a guardarle, a sorridere alla signora veramente di classe che gli stava davanti e anche ad osservare divertito l'accostamento tra unghie smaltate di viola e la mantella pesante color verde pisello.
	Gli ci colle una buona mezz'ora per creare la giusta eccitazione, mostrando attenzione ora all'una ora all'altra ed elargendo complimenti affettati e bon ton con la stessa disinvoltura con la quale loro trangugiavano galloni di tè e biscottini al burro. La conversazione verteva sull'argomento della degradazione dei costumi e della società, via via rendendo il tono di voce più intimo a significare che la compagnia del momento così gradita era forse quanto non osava più sperare in materia di raffinatezza.
	Le tre Graie erano talmente cotte a puntino che avrebbero annuito energicamente anche nel caso in cui Victor avesse proposto Cary Grant nel ruolo di Nelson Mandela in un film sull'apartheid sudafricano.
	"... e dunque non osavo quasi più chiedere ai miei anni una discussione intelligente come quella che mi avete così graziosamente concesso... " continuò prendendo la mano della signora alla sua destra
	"...anzi, auspico che questo sia l'inizio di una duratura amicizia..." sguardo ammiccante alla tizia con le unghie viola
	"...anche se non so per quanto ancora potrà durare.". 
	Volti angosciati e preoccupati sottolinearono la gravità del momento, aspettando seri che il degno e bel giovanotto manifestasse i suoi timori circa, chissá, la duratura frequentazione? Lui si prodigò in una complicatissima spiegazione su come un giorno fosse venuto a scoprire casualmente durante le sue uscite mondane (si era presentato come il titolare di un'agenzia di pubbliche relazioni) tramite la confidenza di un personaggio fidatissimo al di là di ogni dubbio, che un parente stretto di un politico molto noto si era lasciato scappare come quest'ultimo si fosse compromesso in una relazione adultera con nientemeno che la cognata di un losco individuo in odore di massoneria e che si diceva fosse votato non solo alla distruzione della religione cristiana ma anche ad esercitare forme di controllo occulte sullo stato con l'ausilio di un'organizzazione segreta e potente quanto la mafia russa, italiana e cinese combinate. In sostanza la Spectre di 007.
	"Vedete, da quando ho scoperto ciò che ho scoperto su di lui, su... Robert Liefmann..." disse inventandosi il nome lí per lí, "non so se potrò continuare a farmi vedere in giro ancora a lungo senza dover temere per la mia incolumitá. Certi segreti sono più pericolosi della canna di una pistola"
	Un silenzio attonito di un paio di secondi precedette il turbine vessatorio che investì le orecchie di Victor, testimone divertito della metamorfosi da 'gentildonne' in erinni mitologiche, vendicative e truccatissime.
	Le voci eccitate e stridule delle tre arpie salirono contemporaneamente di un'ottava mentre indirizzavano epiteti così fantasiosi nei confronti di Robert Liefmann, che avrebbero potuto arricchire di un paio di volumi un bestiario mitologico medievale. 
	Fomentandosi a vicenda in difesa del loro nuovo amico, qualcuno di passaggio avrebbe giurato di aver sentito descrivere un certo signor Liefmann come l'anticristo in persona. Victor si sforzava di mantenersi serio, cercando di non pensare al piccolo registratore Mp3 che aveva in tasca che sperava stesse catturando le voci delle tre donne. "Non é la prima volta che sento questo nome, mi sembra che sia stato proprio lui a..." disse una.
	"Ma chi? L'editore? Non era quello che aveva pubblicato quelle porcherie su..."
	"Massone. Massone e ruffiano. Non ha esitato un minuto a rovinare..."
	Dopo un'ora di insulti e pettegolezzi sull'immaginario signor Liefmann – del quale apparentemente le signore conoscevano vita morte e miracoli – Victor decise di avere materiale sufficiente per una caratterizzazione del personaggio della storia che avrebbe scritto e per un abbozzo di trama. Era tempo di sganciarsi da quella compagnia assurda. 
	“Oh mio Dio” disse ad un tratto. 
	“Mi hanno trovato, non so come ma mi hanno trovato” disse indicando due signori di circa quarant'anni che stavano chiacchierando ad un tavolo poco lontano. Le signore si girarono. Victor ritornó al suo tavolo in tutta fretta. Raccolse i fogli sparsi, lasciò una banconota sul tavolo e prese commiato dalle tre bisbigliando “Ricordate, l'aranciata é spremuta. Ripeto, l'aranciata é spremuta. Viva la libertà”. Le megere rimasero come paralizzate dai fari di un'auto. 
	Uscì dal locale in fretta ma dopo aver girato l'angolo rallentò il passo ridendo di gusto e dicendo ad un gatto in ozio su un davanzale: 
	”La lezione di oggi la intitoleremo: la zitella, perentorio esempio di veleno dialettico”. 
	Il gatto non rispose. Non aveva nulla da dire al riguardo. 

UN SOGNO(?!).

	Gli odori sono come parenti lontani che ti piombano a casa durante le feste. Può capitare che siano gradevoli e portino con la loro presenza reminiscenze di storie esotiche ed interessanti, ma la gran parte delle volte si rivelano soltanto delle presenze imbarazzanti dalle quali ci si vorrebbe congedare il prima possibile. Quest'odore era uno di quelli. 
	Miguel lo percepì nel suo dormiveglia. Pura essenza di vecchiume. Legno marcio, candele e l'acidità stagnante di urina. Tutto, attorno a lui, gli dava una sensazione sgradevole di vecchio e dimenticato, dallo spessore del tubo catodico della TV che trasmetteva senza sosta partite di biliardo dall'angolo della stanza in cui era appesa, al giallo scolorito dell'intonaco leggermente sgretolato ai lati del muro, all'alveare di miasmi disinfettanti che trasudava persino dalle pareti, aleggiando per la stanza come il fantasma sbiadito di un colluttorio. 
	Aprì gli occhi, ma non fu in grado di vedere nulla. Gli pareva di sentire una cantilena in lontananza, un mormorio basso e continuo in una lingua sconosciuta. 
	Tentò di mettersi a sedere sul letto ma scoprì che il suo corpo pesava tre tonnellate. La flebo e la fasciatura erano scomparse.
	"E' un sogno. Sono cosciente, ma all'interno di un sogno" pensò. Non sembrava un incubo. La gente sa quando qualcosa di brutto sta per succedere in un incubo, se lo aspetta. Miguel non aveva questa sensazione. O magari ce l'aveva, ma era troppo abituato a mantenersi freddo spettatore degli eventi per lasciarsi impressionare da presentimenti nefasti. Anche in sogno. Sempre che fosse un sogno.
	Nella penombra, Miguel si accorse di poter distinguere, seppure con una certa difficoltà, forme e sagome di quello che gli stava intorno. Quando gli occhi si furono abituati a quella luce, tenue e fioca come quella di un quadro di Caravaggio, quello che vide lo prese alla sprovvista. Inghiottí saliva a fatica tentando invano di soffocare una sensazione di disagio alla bocca dello stomaco. 
	Non era più dentro l'ospedale. 
	E sembrava che non stesse più neanche nel ventunesimo secolo. Dal soffitto oscillava qualcosa che nella semioscurità poteva essere un lampadario o un pendolo. 
	La sala sembrava essere diventata più grossa, anche se non poteva dirlo con certezza vista la scarsa illuminazione. L'atmosfera era identica a quella di una casa del diciassettesimo secolo. Ad un paio di passi dal letto c'era un tavolo in stile barocco con il pianale in marmo ed un candelabro a nove braccia sul quale c'erano tre candele accese. Il mormorio in sottofondo era diventato una sorta di rantolo.
	"Ciao mamma, ti senti meglio oggi?"
	La voce infantile lo fece trasalire e gli contrasse le viscere.
	"E tu chi cazzo sei?" disse ad una bambina che stava ai piedi del letto. La bambina non rispose ma si mise un dito nel naso. Indossava una parrucca bianca grossa come la gabbia di una canarino. Aveva anche una sottoveste piena di merletti e nel complesso sembrava l'imperatrice Maria Antonietta a 5 anni. La bambina mise il broncio. Il suo petto non riuscì a trattenere un singulto 
	"La mamma non mi vuole più bene. La mamma mi strilla". Miguel era esterrefatto. Non capiva perché non ce la faceva a svegliarsi.
	"Non sono la tua mamma" disse con una voce lontana anni luce dal suo corpo. La bambina iniziò a singhiozzare.
	"Certo che sei la mia mamma. Sei malata mamma, ma il dottore ha detto che guarirai. Ti ha succhiato il sangue, perché ne avevi troppo. Così ha detto. Però sei sempre la mia mamma, anche se il dottore ti toglie tutto il sangue."
	Miguel aveva voglia di vomitare. 
	"Quello che vuoi. Solo, ti dispiace non chiamarmi più mamma? Io sono Miguel, va bene?"
	La bambina smise di piangere.
	"Facciamo il gioco dei nomi? Allora io faccio la principessa. E..."
	"Ed io faccio Miguel"
	"Che cos'é un Bighell?"
	"Miguel é uno che non sa niente, ma proprio nulla di nulla. E tu lo devi aiutare, da brava principessa. Se Miguel ti fa una domanda tu devi rispondere sempre la verità, ok?"
	"Cosa vuol dire ok?"
	"Vuol dire va bene"
	La bambina ci riflettè un po' su 
	"Mi piace 'ochei'. Va bene, cioé ochei, mamma"
	"Allora, Miguel vuole sapere... chi sei? Da quale recondita zona del mio inconscio provieni? E perché sto sognando queste assurdità?"
	"Io mi chiamo Grolbo e sono la principessa, quello che hai chiesto dopo non l'ho capito"
	"Grolbo? Che razza di nome é Grolbo? "
	"É il mio nome, me l'hai dato tu, mamma. Ed anche il papà."
	"Guarda che una principessa non le dice le bugie".
	La bambina si rabbuiò di nuovo e disse "Io non le dico le bugie. Mi chiamo Grolbo."
	"Si chiama davvero Grolbo". Una voce baritonale e potente come una calamita emerse dall'oscuritá al lato del baldacchino. Con uno sforzo sovrumano, Miguel girò la testa quel tanto necessario per individuare il punto da cui veniva quella voce così sofisticata e profonda. Una sagoma tremolante nella semioscurità come la fiamma di una candela in un corridoio ventilato.
	La sagoma si avvicinò e si sporse sul capezzale.
	La bambina corse attorno al letto ed andò ad abbrancare la gamba della sagoma, ficcandosi il pollice in bocca ed affondando la testa nel suo giubbotto di pelle.
	Miguel sbattè le palpebre due volte prima di riuscire a credere ai suoi occhi. Affacciato al suo capezzale c'era uno scafatissimo Frank Zappa, Con tanto di camicione yippie, giubbotto di pelle e chitarra a tracolla.
	"Frank Zappa?" disse Miguel trasognato.
	"Già. Qui in giro abbiamo un concetto piuttosto esteso del plausibile. Credimi se ti dico che é giá un miracolo che tu non sia una bestia demente, da queste parti"
	"Eh?!" era tutto quello che Miguel fu capace di ribattere
	"Papà, la mamma é strana oggi." disse Grolbo senza staccare gli occhi da lui.
	"Su su. É ora di andare a dormire. Saluta la mamma e poi vai in camera tua. Più tardi il papà viene e ti canta la ninnananna" disse Frank Zappa.
	"Buonanotte papà, buonanotte mamma" disse la bambina prima di scomparire. Letteralmente. Il vuoto lasciato dalla materia scomparsa d'improvviso fece il rumore di un piccolo petardo quando l'ossigeno corre a riempire lo spazio vuoto.
	"Tu sei una proiezione della mia mente vero? Come faccio a svegliarmi?"
	"Niente di più sbagliato mio caro" disse Frank accordando distrattamente la chitarra.
	"Se ti ho convocato qui é solo perché volevo che sapessi quello che ti aspetta. Volevo che potessi riflettere in modo sereno se questo scenario ti piace, oppure preferisci tornare indietro dove stavi prima. 
	"Perché sappi che qui tutto quello che ti aspetta é la vita di una donna malata, in un mondo dove le più elementari forme di comodità sono fantascienza."
	"Ma che cazzo stai dicendo?"
	"Ho detto, si sente bene? Mi sembra molto pallido"
	Miguel sbattè le palpebre. Si trovava nella sua banalissima stanza d'ospedale. Al posto di Frank Zappa, chinato sul suo letto, c'era un infermiere smilzo e calvo. Lui, dal canto suo,tra le mani teneva una penna e la solita rivista di enigmistica aperta sui quiz dedicati agli scacchi. La scena era cambiata alla velocità della luce durante quel singolo istante in cui aveva chiuso gli occhi per umidificare i bulbi oculari. Non si sentiva svegliato da un sogno. Bensì catapultato in una televisione in cui uno spettatore annoiato aveva cambiato canale. Doveva essere bianco come un cencio dato che l'infermiere gli stava misurando le pulsazioni con una faccia serissima. Quando se ne andò, ci mise un'ora buona per rilassarsi di nuovo e convincersi di aver fatto un sogno molto, molto stravagante.

NARRATIVA DA STRADA, STORIA DI UN BALLERINO DI FLAMENCO

	Victor riemerse dai suoi pensieri guardando i mattoni rossastri dell'edificio dove abitava. Gli erano sempre piaciuti i mattoni. Gli davano un senso di ordine ed insieme, di creativitá. Qualche anno prima di incontrare Lisa, aveva conosciuto Maris York durante uno dei suoi frequenti viaggi in centro Europa. Lei non era il suo tipo. Non gli piaceva come vestiva, la musica che ascoltava e neanche le cose che diceva. Era troppo vicina allo stereotipo dell'Americana nevrotica trapiantata in Austria per ragioni artistiche. Eppure era stato capace di sopportare quella donna per un anno intero.
	Victor era andato a Vienna per intervistare Nicholas Sylvian, che ai tempi era appena all'inizio della sua carriera di regista. Nonostante fosse andato all'appuntamento al café Eiles vicino alla Neues Rathaus venti minuti prima dell'ora stabilita, lui era giá lí insieme ad una donna con i capelli rossi e fisico anoressico, seduto ad un tavolino a sorseggiare un gin tonic alle 3 del pomeriggio, gesticolando in continuazione e parlando con modi affettati da icona ipergay. 
	Sylvian l'aveva presentata come "Die Lego Künstlerin aus New York". Mary era pagata per comporre modelli in scala di intere cittá con i mattoncini Lego. Tanto era bastato per convincerlo a prolungare la sua permanenza di una settimana e ad intraprendere una relazione con quella donna cosí inadatta a lui. 
	Victor scosse la testa ripensando a Mary. Era stata la prima persona che aveva portato nell'appartamento in cui viveva ora. L'aveva comprato da poco e lei era venuta da Innsbruck apposta per vederlo. Avevano passato l'ultimo weekend della loro relazione dormendo su un materasso gonfiabile in quell'appartamento vuoto e senza mobili. 
	Era l'attico di una casa vecchia, con pochi piani e scale lunghe, strette e ripide che Victor faceva a due a due.
	Come sempre, aprì la porta, posò l'impermeabile sulla sedia dell'ingresso e procedette a passi decisi verso la finestra dello studio. 
	Oltre al camino, quella finestra era stata la motivazione per cui si era innamorato di quella casa, situata in uno dei vicoli stretti ed antichi della cittá.
	Gli piaceva per la visuale che gli offriva. Uno scorcio di metropoli con un parco in lontananza, una fonte inesauribile di ispirazione. A volte si piazzava davanti a quella finestra con un bicchiere di vino a fare nient'altro che osservare la gente camminare sulla strada. Talvolta i passanti si accorgevano di questa strana sorveglianza e si fermavano un attimo a guardare la sentinella alla finestra prima di distogliere lo sguardo e tornare alle loro faccende. 
	La contemplazione della via sottostante lo aiutava a riflettere sul mondo. Anche sul suo rapporto con Lisa. Da quando l'aveva conosciuta, si era raddolcito. Aveva moderato le invettive salaci ed i colpi di penna impietosi che gli avevano dato una discreta notorietá durante la sua carriera, sostituendoli con una ironia molto piú sottile ed arguta. Non aveva perso la capacitá di tessere il cappio giornalistico per coloro che riteneva se lo meritassero. Anche gli articoli più pungenti peró lasciavano traspirare una positivitá che non gli era appartenuta prima d'allora.
	Il mondo al di lá della finestra era preda dell'invasione delle ultrafoglie. L'autunno ingialliva la strada di mattoni e copriva le persone di cappotti e cappelli.	
	Senza motivo Victor Chandler pensò a suo padre.
	Dove si sfracellano i navigli Freudiani dell'inconscio.
	Nel totem maschile di ciascun bambino.
	Come sempre tentó di sopprimere i ricordi sul nascere. E come sempre la calamita del passato prendeva il sopravvento ed attraeva i suoi pensieri in una direzione irresistibile e nefasta. L'autunno non era mai un buon
periodo dell'anno.
	Suo padre si era suicidato tanti anni prima durante un pomeriggio autunnale come quello.
	“Cerca di dar fuoco alla notte. Cerca di dar fuoco alla notte. Cerca di dar fuoco alla notte”.
	La voce calda e poderosa di Jim Morrison cantilenava nella radio quando l'idiota aveva dato fondo al tubetto di Nembutal. 
	Non aveva gradito molto il fatto che la moglie fosse fuggita con un ufficiale della marina militare italiana, calvo e di dieci anni più giovane. La madre di Victor aveva sentito il bisogno di rifarsi una vita, di riprendersi i suoi spazi, di vivere ancora. Senza troppo successo, considerato che anche lei aveva tentato il suicidio un paio d'anni dopo tagliandosi malamente i polsi con i cocci di una boccetta di profumo nel bagno della pensione "Scilla e Cariddi" a Messina. Dal poco che gli aveva detto sua zia Lotty, il pagliaccio in divisa con cui sua madre era scappata si era defilato con la cassiera di un supermercato in età da foglio rosa. 
	Dopo quel tentativo maldestro, sua madre era stata internata in un istituto gestito dalle suore Cappuccine uscendo definitivamente dalla vita di Victor. Una vera fortuna per lui. Un po' meno per il vecchio che invece ce l'aveva fatta, ad ammazzarsi, celebrando il suo addio al mondo con una scelta musicale alquanto priva di gusto.
	Scrivere storie era stato il solo modo per sopravvivere durante gli anni successivi, in cui lui e la sorella erano andati a vivere con la zia Charlotte, una donna intelligente e di buon cuore che voleva espiare la colpa della sorella facendosi carico di ció che rimaneva della famiglia "di quella sciagurata", come la chiamava lei. 
	Era stata zia Lotty a dirgli di scrivere storie quando la testa si popolava di pensieri pesanti ed importuni. Gli aveva detto di scrivere racconti e storie estranee al suo modo di essere e lui le aveva dato retta. Scriveva ogni volta che aveva un momento libero. Si sforzava di scrivere storie, per quanto possibile, prive di tutte quelle emozioni che lo pervadevano quando si sforzava di non piangere. Quando scriveva per sé, Victor Chandler immaginava mondi, pianeti interi di personaggi che si intrecciavano in trame talvolta divertenti, talvolta commoventi, talvolta senza senso. Noir anni cinquanta, fiabe per bambini, novelle sentimentali, racconti surreali e demenziali. Qualsiasi cosa che non lo facesse sentire triste.
	Zia Lotty gli aveva fatto vedere come si faceva. Doveva semplicemente guardare fuori dalla finestra e lasciare che la fantasia trasformasse quello che vedeva, alberi, un uccello, un'automobile. Ad esempio poteva prendere un passante, togliergli umanità, cambiargli i vestiti e proiettarlo dentro un intreccio improbabile. Con una spada, un fiore o un whyskey in mano a seconda delle esigenze di copione. 
	Il giovane Victor sapeva che Zia Lotty aveva una passione insaziabile per il noir e la commedia e che rimaneva alzata nella sua camera fino a tardi con la luce soffusa a leggere finché non si addormentava in poltrona. Lei era una delle poche a cui faceva leggere quello che scriveva. Lei era una delle poche che capiva.
	Come tante altre volte prima, Victor abbandonó i pensieri cupi per concentrarsi sulla scena fuori dalla finestra. Un bambino attraversava la strada e subito gli spuntava un basco. Lo smartphone in mano era in realtà un pacco di giornali spiegazzati ed odorosi di pioggia e fumo. Via le scarpe della Nike, via la felpa dell'Adidas e via anche i pantaloncini di Calvin Klein. Pantaloni di fustagno, piccola giacca consunta dalle giornate passate sotto la pioggia, uno strillo acuto ed una sigaretta rollata a pendere da un angolo della bocca.
	“Ecco, zietta, che te ne pare di uno strillone in quest'era dominata dalla rete e dai social media?” pensò sorridendo da angoli della bocca tagliati con un rasoio genetico.
	Una donna chiamava un taxi trasudando fretta ed impazienza. Gli occhi di Victor la fotografarono fermando il tempo ed immobilizzando la realtà. I suoi capelli castani schiarivano fino al biondo. La sua bocca si colorava e si copriva di una carnosità capace di abbagliare gli avventori bisunti di una bettola fumosa per mezzo di lampi a base di rossetto e profumo dozzinale. La veste rossa é di rigore. Generosità nei passi e malizia negli occhi. Non più stress di lavoro o borse sub-oculari per i continui brain storming tirati di cocaina fino alle 5 del mattino. Pettinatura a tira buchon? Caschetto? Capelli lisci anni sessanta? Troppo rivoluzione sessuale. 
	Decise che la storia doveva essere ambientata in un luogo non ben definito, in un tempo a metà tra il proibizionismo e la guerra di Corea. Epoca di malizia, ma non ancora dell'esuberanza alimentata dalla psichedelia e dalle droghe leggere. Il tira-Buchon non falliva mai. 	Victor guardava la pioggia che rimbalzava sull'asfalto appannando il vetro con il suo respiro, mentre nella sua testa la realtà si trasformava ed implodeva in un big crunch temporale, regredendo ad un mondo in cui la televisione era un lusso per pochi ricchi e la musica veniva ancora suonata per lo più da corpulenti artisti di colore sottopagati e quasi sempre alcolizzati. In quel mondo, nessuno ancora aveva mai sentito parlare di un gruppo di quattro ragazzi di Liverpool dalle strane capigliature.
	Si sedette alla scrivania liberando a braccia le scartoffie spaiate vomitate secoli addietro dalla macchina da scrivere ed iniziò il travaglio narrativo.
Victor scriveva ad alta voce, dettando a sé stesso la storia che aveva dentro. L'avrebbe letta a zia Lotty. Magari anche a Lisa. L'avrebbe fatta ridere un po'. Iniziò a borbottare

	“Il viale davanti al locale di Jim era umido. La pioggia sulle finestre suonava come i mitragliatori Tompson di una gang di Chicago in vena di festeggiamenti e nel locale il fumo si addensava vicino al soffitto di legno, ricreando uno stile da  nebbia londinese alle cinque del mattino sulle rive del Tamigi.
	Da Jim c'era sempre la solita clientela. Gente che apprezzava la discrezione di un locale vicino al porto. Erano lì per farsi i fatti loro e socializzavano solo in tarda serata con la complicitá artefatta di atmosfere alcoliche.
	Al bancone, seppellita da nuraghe di bottiglie di alcolici, Leila era la controfigura occidentale della dea Kalí, capace di servire un Bloody Mary mentre sciacquava i bicchieri, strigliava il bancone e spillava apoteosi di birre per gli avventori solitari e lunatici. 
	Joe il marinaio frequentava il locale quando non era imbarcato da qualche parte e per quanto non l'avesse mai visto sobrio, Leila aveva un debole per lui, per i suoi lineamenti decisi e persino per la rudezza spicciola con cui si  grattava le parti basse quando pensava di non essere osservato. Con il vigore di un mozzo che lava il ponte di un galeone. Lei cercava di nascondere la sua infatuazione, ma viveva nel terrore che lui se ne accorgesse. Era sicura di avere il volto sudato, gli occhi vitrei, le guance rosse e roventi e che questi particolari fossero la prova inconfutabile ed evidente dei suoi sentimenti. Ogni volta che Joe le rivolgeva la parola, rispondeva con un sorrisetto enigmatico, tentando di sopprimere le proprie reazioni fisiche e lucidando frenetica tutto quello che le capitava a tiro con ostentata indifferenza.
	Era timida, Leila. Passava le serate con gli occhi rivolti per lo piú nella direzione del pavimento a sorbirsi i racconti senza capo né coda del marinaio, il quale dopo il terzo bicchiere diventava loquace e sconclusionato. Quando esagerava con il Rum, Joe attaccava con il ritornello del capodoglio guercio. La straordinaria storia della caccia al capodoglio guercio era il suo cavallo di battaglia e Joe la ripeteva cosí come, diceva, gliela aveva raccontata il leggendario capitano Kork in persona, poco prima di sparire inghiottito dagli abissi dei mari Caraibici nel tentativo di catturare l'enorme animale. Di Kork non si sapeva granché, a parte che fosse in grado di bere più alcol lui di un'autocisterna della Glen Grant. La corsa per i sette mari, l'arpionamento del cetaceo, la resistenza della bestia, la caduta del pennone erano tutti momenti topici indimenticabili. La caratteristica particolare del racconto era il fatto che nessuno ne aveva mai saputa la fine dato che verso la fine della storia, Joe, con il cervello fritto dall'alcol e dalla nostalgia dell'Atlantico iniziava a biascicare parole incomprensibili, si addormentava sullo sgabello o si avventurava nel bagno per svuotare la vescica, facendosi largo tra topi delle dimensioni di una raccolta di opere di Tolstoj. Forse anche Joe ignorava la fine della storia.a
	
	Betty e le Piñe Colade si esibivano il martedì ed il venerdì. Di più non ce la facevano. Cioé, non era tanto Betty a non farcela, quanto le Piñe Colade, considerato che la somma degli anni del contrabbassista, del batterista e del pianista insieme ammontava più o meno a due secoli e mezzo.
	Avevano anche un sassofonista un tempo. Era uno tosto, che si diceva si fosse esibito addirittura con Fats Waller, ma su cui non si poteva fare troppo affidamento da quando aveva mostrato le prime avvisaglie dell'Alzheimer. Nel bel mezzo delle esibizioni, era capace di interrompere qualsiasi cosa stesse eseguendo: assoli, accompagnamenti, gorgheggi. Riponeva tutto nella custodia con fare concitato e tentava di scappare. Doveva tornare, diceva lui, dai suoi commilitoni in trincea. 
	Una volta, scambiando i colpi del rullante per schioppettate nemiche, si era catapultato fuori dal palco, aveva scavalcato il bancone con l'agilità di un budino alla crema ed aveva iniziato a tirare bicchieri sul palco urlando peggio di una scimmia malese.
	Betty era minuta, preziosa e bella. Quando si esibiva tacevano persino le tubature. Sembrava impossibile che una donna così deliziosa gorgogliasse un blues così viscerale, pesante, rauco e straziante. 
	Una voce concepita nell'oltretomba, capace di graffiare le orecchie e proiettare il pubblico maschile del local di Jim nei ricordi più melanconici. Il primo bacio, le serenate adolescenziali sotto il balcone di un amore impossibile e soprattutto lei, l'archetipo della ragazza che tutti i maschietti hanno conosciuto nella loro vita adolescenziale. La ragazza meravigliosa, dolce, comprensiva, bellissima di cui tutti erano innamorati, che sapeva far toccare il cielo con un dito e che ad un certo punto, chissà perché, si era messa con il più orrendo insensibile puzzolente brufoloso volgare caccoloso prepotente bullo della scuola provocando miraggi di vendetta dal sapore Freudiano.
	Tutti, camionisti rozzi e tatuati anche sugli organi interni, malfattori rotti ad ogni mascalzonaggine, marinai duri come le orecchie di un ultracentenario, imbroglioni, papponi e ladri, tutti quanti, insomma, piangevano come ragazzini, sciogliendosi come zucchero nel caffé, quando la Betty cantava “Summertime” o “My funny Valentine” oppure “Giorgia”. E lei tirava fuori questa voce che pareva pesare 300 kg, passeggiando sulle note del contrabbasso e del pianoforte, danzando sul fruscio delle spazzole sui piatti.
	La vera stella del locale era senza dubbio Fernando.
	Pizzetto spagnolo, capelli lunghi e neri raccolti con un laccetto di cuoio, alto e magro che gli si potevano contare le vertebre. Ballava il flamenco accompagnato dalla chitarra del suo compare Benitez, un tipo taciturno con la sigaretta in bocca vita natural durante. Fernando danzava come un fauno. Percuoteva il palco con i suoi mocassini intrecciando ritmi suadenti, evocativi e complicatissimi. Fernando non parlava mai. Bastavano i suoi piedi a comunicare, mitragliando il pavimento ed i cuori di tutte le donne nei paraggi. Persino Leila smetteva di lucidare bicchieri quando ballava lui.
La sua concentrazione tradiva, tuttavia, una tristezza incolmabile. Il suo volto, tiratissimo nel momento dell'esibizione, si rilassava a spettacolo finito fino ad assumere l'espressione di un pulcino orfano e bagnato dalla pioggia. Faceva venir voglia a chiunque di cullarlo e coccolarlo fino alla consunzione.
	Neanche la Betty era immune al suo fascino, ma per quanto cantasse, per quanto azzardate e sfacciatissime fossero le sue scollature, non riusciva a strappare più di mezza parola al tristo ballerino. Lui, invece, rispondeva con silenzi imbarazzati ad ogni tentativo di flirt. Poi, un martedì, finita l'esibizione, Betty trovò Fernando ad aspettarla fuori dal locale. Le si avvicinò dicendole che conosceva un ristorante italiano eccezionale e sarebbe stato onorato di invitare la Betty a cenare con lui il giorno seguente.
	La Betty impiegò l'intera giornata nello stravolgimento molecolare di volto, sopracciglia, contorno occhi e labbra e nell'eradicazione di qualsiasi pelo vero o presunto che avesse avuto l'ardire di affacciarsi dalla cuticola. Era in piedi dalle 6 di mattina e prevedeva di essere pronta verso le 9 di sera. L'uscita dal suo appartamento rimase negli annali storici come la scossa tellurico-sessuale più pericolosa dai tempi dell'addio al celibato di Paolo, un pasticcere italiano di quarant'anni i cui amici avevano pensato bene di rovinare il matrimonio venturo con una festa in puro stile baccanale romano a base di alcolici di contrabbando e prestazioni particolari da parte di esperte emerite nel ramo intrattenimento provenienti dal Chapas.
	Fernando ebbe un attimo di smarrimento quando la vide uscire dal portone sui tacchi rossi con uno scialle attorno al collo lungo e marmoreo. Le sopracciglia si alzarono solo un momento prima di riabbassarsi subito nella saracinesca plumbea che la sua espressione era solita indossare.
	“Sarà gay ” pensò Betty con un velo di malinconia.
	"Non sono gay, se é quello che stai pensando..." disse Fernando tra il primo ed il secondo, dopo un silenzio fatto di piombo imburrato.
	"Non mi passava neanche per l'anticamera del cervello." rispose Betty con il viso tutto rosso " Mi chiedevo soltanto se ti avessi messo a disagio".
	"No no, nessun disagio. Sono al corrente del mio brutto carattere. Ogni tanto non mi sopporto neanche io". 
	Fernando aggrottò la fronte come se si stesse cimentando con un problema difficilissimo. Betty si fermò a pensare senza nessuna ragione in particolare che il locale era gremito di persone che parlottavano in continuazione. Come tante api indaffarate attorno al favo.
	Betty giocherellava pensierosa con l'oliva del suo aperitivo mentre sorrideva con tutto il calore che le era possibile. Stava cenando con un uomo che, quando ballava, il tempo non solo sembrava fermarsi, ma pareva volesse chiedere anche il bis. L'uomo era enigmatico. Forse era triste per una donna e questo dimostrava senza ombra di dubbio che era non era uno dei soliti bulli il cui concetto di sensibilità era inscindibile dal pensiero di un glande arrossato
	"Senti... io penso che forse sia arrivato il momento di considerarmi un'amica, invece che una semplice... vogliamo dire collega? Ti ho sempre visto con un'espressione assorta ed anche un po'... triste. Se c'é qualcosa che ti preoccupa ma non vuoi parlarne non fa niente. Volevo solo dirti che se posso fare qualcosa per te non hai che da chiedere. Magari anche solo parlare. Forse la tua ragazza..."
	"Nessuna ragazza. Non più almeno."
	"Oh... mi dispiace. Ho fatto una gaffe?"
	"Nessuna gaffe. Non é una cosa recente e comunque non c'erano molte speranze di un lieto fine tra noi due. Lo sapevo fin dall'inizio, eppure ho voluto tentare ugualmente".
	Betty lottò con le labbra per reprimere un sorriso.
	"Qualcuna che conosco?"
	"No. Non avresti potuto conoscerla neanche se avessi abitato nella stessa città e via ed allo stesso numero civico"
	"Scusa, non ti seguo..." gli chiese fissandolo come si guarderebbe un albero di piedi.
	"Senti Betty, tu mi piaci davvero, ma ci sono tante cose che non sai di me e che non sono sicuro che voglio che tu sappia...". 
	Fernando aveva abbassato la voce fino quasi a sussurrare. I suoi occhi nerissimi viaggiavano lenti ma nervosi da una parte all'altra del tavolo. In quel momento sembrava una spia madrilena in procinto di svelare segreti nucleari ad un terrorista basco.
	Betty era affascinata. Si sporse sul tavolo e si avvicinò a Fernando con il volto, come se volesse confidare un segreto.
	"Puoi confidarti con me. Oppure no, come vuoi. Se può servire, ti dico che, se tu volessi, ti ascolterei e basta. Senza dire nulla"
	Fernando fissò il suo bicchiere pieno a metà di un vino rosso Italiano.
	"Hai mai sentito parlare di Robert Liefmann?" chiese in un sussurro.
	"No" rispose Betty
	"Sei certa?"
	Betty inclinò la testa per un momento e poi annuì con una scrollata di spalle.
	"Certo, perché non esiste nessun Robert Liefmann nella tua vita. Questo nome non ti dice nulla e non puoi associarlo a nessun volto. Nessuno te ne ha mai parlato e non hai letto niente che parli di lui. Per te non esiste. Eppure, chissà? Magari lo conosci con un altro nome, con un altro aspetto, persino con un'altra voce o modo di agire."
	Fernando si tirò indietro sulla sedia e vuotò lentamente il vino. Per un momento sembrò che non avesse intenzione di dire nient'altro.
	"Ma chi é? Un tuo amico?"
Fernando rise senza distogliere lo sguardo dal suo bicchiere. I suoi denti erano bianchissimi ed aveva un incisivo un po' storto. Un particolare affascinante.
	"Non credo ci sia qualcuno che voglia essere suo amico. Almeno tra quelli che sanno chi lui sia veramente."
	"E allora chi é? E cosa c'entra con il fatto che ti piaccio?"
	"Betty, tu cosa credi che sia, essere?"
	"Che intendi?.."
	"Intendo, cosa pensi della vita, dell'esistere in generale"
	Sorseggiando piano il vino, Betty si prese un momento per pensare. L'apparente cambiamento di discorso non la turbava più di tanto.
	"Non saprei" rispose dopo un paio di minuti di silenzio "io mi ritengo abbastanza all'antica nonostante tutto. Penso che la mia vita sarebbe felice con qualcuno a fianco di cui fidarmi, qualcuno con cui condividere..."
	"No, non hai capito la domanda. Non ti ho chiesto in quale modo vorresti vivere, ma piuttosto cos'é la vita per te. "
	"E chi lo sa? Nasciamo, cresciamo, facciamo figli, nipoti. Qualcuno é fortunato con un lavoro che gli piace. Altri sbarcano il lunario. Insomma, le solite cose. Poi alla fine muoriamo, ma cosa ci sia prima o dopo non credo che potremo mai saperlo con certezza. Io cerco di essere una buona Cristiana, ma in realtà il pensiero di invecchiare mi fa un po' paura."
	Fernando sorrise.
	"Questo vi rende così affascinanti ed ingenui. La vostra libertà di immaginarvi in un mondo e di poter interagire con esso e modellarlo a vostro piacimento. Uno splendido dipinto vivente che cambia di minuto in minuto correndo verso una fine che non rimane tale a lungo, bensì si evolve piano in un nuovo inizio..."
	Betty iniziava ad essere stanca di quel discorso inconcludente e un po' macabro. Ogni frase sembrava avere sempre meno senso.
	"Scusa, vuoi spiegarmi di cosa stai parlando? Francamente non ho capito dove vuoi arrivare, né cosa c'entri con questo Lieverman?"
	"Liefmann."
	"Lieverman, Liefmann, é uguale..."
	"Ok, ok, scusami, sono stato scortese. Purtroppo non c'é un modo semplice per dirti quello che ti sto per dire, perciò te lo dico e basta. 
	Io so cos'é la vita! 
	Solo a me in questo mondo mi é dato saperlo"
	"Cosa..."
	"No, non interrompermi. Ascoltami senza dire nulla. 
	Per uno strano scherzo del destino, o del mio scrittore, io conosco il tessuto di cui la vita é fatta. Vedo il flusso di cui siamo parte e so dove sta andando. 
	So come suonano parole del genere. Suonano come se fossi matto. Non sono in grado di esprimere quello che voglio dirti meglio di così, pertanto se veramente vuoi essere mia amica ascoltami e fidati di me, cercherò di farti capire.
	Vedi quella donna lì in fondo?"
	"Dove?" chiese Betty voltandosi lenta per non dare nell'occhio.
	"Laggiù, dietro di me, non di te. Quella con il vestito aderente con lo scollo perlato."
	Alle spalle di Fernando, ad una decina di metri da loro, una signora magra con una abito da sera rosa chiacchierava concitata con un uomo di mezza età, visibilmente annoiato.
	"Sì, la vedo. E allora?"
	"Vedi adesso quel cameriere laggiù? Dietro di te. 
	Ecco, tra due minuti esatti, quando il tuo orologio segnerà le nove e tredici, rovescerà una brocca di vino addosso alla signora dietro di me..."
	Betty si girò scettica. Vide dietro di sé un cameriere piccolo e smilzo. Stava aspettando che la coppia di anziani  al tavolo finisse di scrutinare il menù come un reperto egizio e gli dicessero cosa volevano per cena. 
	La Betty diede uno sguardo al suo orologio. Segnava le nove e diciassette.
	"Scusa ma..."
	"Aspetta, guarda"
	Betty si girò di nuovo, questa volta sbuffando. Questo gioco non le piaceva neanche un po' e si stava cominciando a chiedere se non si fosse sbagliata nei confronti di questo strano ballerino che sembrava aver perso ad alta voce il filo di una trama di pensieri sconnessi ed anche un po' inquietanti.
	Quello che vide la fece impallidire. Il cameriere che appena due decimi di secondo prima stava immobile con la penna pronta a vergare il taccuino delle ordinazioni, si stava scusando mortificato con la signora indicata da Fernando. Lei era livida ed indicava alterata la chiazza di vino all'altezza della scollatura, ampia come un polipo mediterraneo. L'orologio di Betty segnava le nove e tredici, in un evidente sprezzo alle leggi fisiche che regolano il fluire monodirezionale del tempo. 
	Il particolare più inquietante era il fatto che non era il cameriere ad essersi istantaneamente spostato dalla coppia anziana al tavolo della signora con lo scollo perlato, come sarebbe stato per lo meno logico se non possibile, ma era stata la signora a scambiarsi di posto istantaneamente con i vecchietti, in tempo per dissetare il suo vestito con un ottimo Chianti.
	"Cosa diavolo..." Betty non riuscì a finire la frase. Si sentì gelare il sangue quando constatò che Fernando indossava una papillon rosso invece che la cravatta nera con la quale era arrivato ed il ristorante era diventato l'interno di una cattedrale tardo-gotica. Gli avventori però, compresi il cameriere maldestro, non sembravano molto sorpresi del cambiamento subitaneo e, nonostante un gruppo di monaci avessero iniziato a celebrare il mattutino in latino nell'abside, continuarono con il loro sottofondo di risate, di chiacchiericcio ed il tintinnio dei piatti e delle posate.
	"Scusa il modo brusco, ma avevo bisogno di tutta la tua attenzione ed ho bisogno che tu mi dia fiducia su quanto ti sto per dire"
	"Fiducia? Sono convinta che esistano modi un po' meno folli che sovvertire le leggi del tempo e delle distanze per chiedere a qualcuno di fidarsi di quello che stai dicendo. Io invece non mi sono mai fidata meno di qualcuno. Cazzo... sono spaventata a morte. Ma che cazzo ci faccio in una chiesa romanica..."
	"Tardo-gotica" disse Fernando sorridendo.
	"...del cazzo se eravamo in un ristorante fino a cinque secondi fa"
Fernando si fece serio d'un tratto e avvicinò il viso a quello di Betty.”

	Proprio in quel momento, il trillo del campanello fece sussultare Victor, scuotendolo bruscamente dalla trance narrativa.
	"Vengo, un attimo"
	Si alzò dalla scrivania senza distogliere lo sguardo dalla macchina da scrivere e rileggendo velocemente le ultime due frasi in cerca di errori di sintassi. Indossò le pantofole e andò verso la porta di casa. Alla porta c'era un uomo distinto ed elegantissimo. La rosa appuntata alla giacca nera, era coperta da gocce di pioggia piccole e rotonde e sotto i pantaloni si intravedevano ghette lucidissime come quelle che andavano di moda il secolo prima tra l'alta borghesia londinese. Aveva tra i quaranta ed i cinquanta anni, ma la luce che brillava nei suoi occhi sembrava centenaria.
	"Salve, che posso fare per lei?"
	"Mi faccia entrare signor Chandler, lei ha tutto da guadagnarci, mi creda"
	"Scusi ma ci conosciamo?"
	"Permetta che mi presenti. Il mio nome é Robert Liefmann"

METODOLOGIE DIALETTICHE	"Come ti senti oggi?"	Lisa era puntuale. Veniva a visitarlo ogni due giorni, precedendo di mezz'ora la brodaglia nauseabonda e le verdure pallide che i cuochi dell’ospedale osavano chiamare pranzo.	"Mi fa meno male del solito"	"L'infermiere mi ha detto che questa mattina ti sei alzato. E' stato molto stupido da parte tua. Quando ti ha riaccompagnato a letto eri bianco come un cadavere"	Miguel non ricordava affatto di essersi alzato. Tuttavia non gli sembrava il caso di parlarne. Se Lisa si convinceva che qualcosa non andava sarebbe stata capace di allungargli la permanenza in quella stanza rivoltante.	"Non é niente. Mi stavo annoiando, tutto qui. Ci vuole ben altro per mettermi KO"	"Bé, non farmi più scherzi simili. Se ti si riaprono i punti é un bel guaio"	"Volevo solo una rivista. Mi sto annoiando a morte". 	Miguel guardò la pagina per un istante e sorrise. In mezzo alla pagina c'era una scacchiera con scarabocchi di inchiostro ai lati.	"In genere non mi piacciono le sharade. Le trovo una perdita di tempo da mogli ciccione sotto l’ombrellone, ma in questo momento farei qualsiasi cosa per un minimo di distrazione. Inoltre devo ammettere che i quesiti di questa rivista non sono proprio banali. Guarda qui: 'il bianco dà scacco matto in 4 mosse'. 	Miguel si zittì improvvisamente e guardò la dottoressa dritto negli occhi. Lisa sentì un brivido non esattamente piacevole scivolarle giù per la schiena.	"Scusami, mi sa che ti sto facendo perdere tempo"	"No, no, figurati. Ho una colecistectomia tra un'ora. Volevo andare a pranzo ma non ho fame"	"Bene, allora puoi dirmi cosa ne pensi. Non riesco a capire con quale schema si arriva a queste posizioni. Il cavallo é troppo arretrato altrimenti avrei pensato ad un'apertura di Tarrash-Cigorin".	Miguel aveva deciso che voleva farsi la dottoressa. Se non fosse stato costretto a letto, avrebbe iniziato a stabilire un contatto fisico con lei. Sfiorarle le mani, toccarle la schiena, le spalle, il collo. Non aveva particolari freni inibitori e sapeva d’istinto che le chiacchiere servivano solo a mascherare il vero dialogo, quello basato sul contatto fisico. Le parole erano solo un diversivo per dargli modo di portare avanti l’attacco con i polpastrelli. 	Mentre innescava il fuoco dell’attrazione fisica, braccava la donna di turno cercando di tenere occupata la sua mente razionale con argomenti forastici e colpi di carabina dialettica. Nomi sconosciuti e accadimenti bizzarri erano potenti armi di distrazione, capaci di acquisire e mantenere un certo potere sulla sua preda. 	Aveva sperimentato più volte il silenzio disarmato ogni volta che attaccava a parlare dell'apertura di Tarrash-Cigorin. Nessuno osava fiatare per tutto il tempo in cui queste 5 sillabe rimanevano un mistero esotico e cirillico. Era convinto che pronunciando questi nomi con tutta l'asprezza di un anatema sovietico, anche un pubblico vociante ed avverso si sarebbe zittito, preda della formula magica ed imprigionarlo nell'attesa catatonica di una spiegazione. 	Per di piú, la sua natura di attaccabrighe saputello lo portava spesso a cercare uno scontro dialettico quasi fosse un moschettiere sofista. L'esperienza in duelli verbali gli aveva insegnato la giusta calibrazione del tono di voce  e delle pause per creare tensione e comandare attenzione. Le donne con le quali parlava avevano sempre l'impressione che lui raccontasse cose che valevano la pena di essere spiegate e per lo più lo ritenevano una persona interessante, sofisticata e comunque diversa dalla maggior parte dei trogloditi a buon mercato che fischiavano arrapati e le tampinavano come gatti attorno alle lische. Per non esagerare, Miguel non divergeva mai troppo da argomenti in comune. 	Pensava che Lisa conoscesse gli scacchi e di conseguenza gli artefici di una delle aperture più complicate esistenti non potevano mancare di affascinarla.	"Più che Torresh-Cigorb, io ci vedo un'apertura Zarate o magari la strategia di Lexer, vista la posizione decentrata dell' alfiere"	Lisa non amava farsi cogliere impreparata durante i confronti dialettici. Anche se non aveva la piú pallida idea di cosa si stesse parlando, non si faceva nessuno scrupolo a fingere una competenza che non aveva pur di dare l'impressione di conoscere l’argomento della conversazione.  E per dare piú credibilitá alla finzione, infilava nomi e acronimi a caso a seconda di quello che le dettava la creativitá. 	I nomi che aveva tirato fuori popolavano il suo gergo professionale dato che l'operazione di Zarate é un intervento chirurgico eseguito mediante sezione della cartilagine pubica per facilitare il parto e l'operazione di Lexer é l'exeresi chirurgica del ganglio di Gasser che bla, bla, bla	Miguel rimase di stucco, dimenticandosi della missione mano-sul-ginocchio e bevendosi la sparata di Lisa come se fosse uno sfoggio innocente di cultura scacchistica. La dottoressa poteva dargli del filo da torcere. Non aveva mai sentito nominare neanche uno degli scacchisti che lei aveva citato, ed ancora meno delle loro tecniche e strategie. Per un attimo solo indugiò con la mente sulla trasformazione da “Tarrash-Cigorin” a “Torresh-Cigorb”, ma l'assoluto candore con il quale la donna stava attendendo una risposta lo convinsero che potesse anche conoscere il tedesco ed il russo, lingue che lui ignorava in modo pressoché totale, e che quella fosse la pronuncia corretta dei nomi dello scacchista teutonico e del suo più celebre collega Pietroburghese. Ebbe addirittura un moto di disagio, pensando a quanto doveva esserle sembrata ridicola la sua pronuncia. Lui! Un uomo che considerava gli altri esseri umani come vicini fastidiosi e le loro vite come opzionali. Ma lei chi era? La sottile nebbia farmacologica dei blandi antidolorifici lo persuase che lei apparteneva ad una categoria superiore alla sua. Magari addirittura una trainer FIDE, una che non si mescolava alla plebaglia blaterante dei tornei semi-professionistici ai quali ogni tanto lui, invece, partecipava con gusto.	Fu allora che fece una cosa che mai aveva avuto precedenti in tutta la sua storia di parlatore. Mentì alla bella dottoressa per non perdere la faccia."Non si può certo pretendere da una semplice rivista un grado di dettaglio così raffinato. Mi aspetterei qualcosa di un po' meno impegnativo. Non so... una difesa Banach, oppure uno scacco Schrödinger. Non stavo mica sfogliando “Chess World”".	Interessandosi di matematica Miguel apprezzava molto le figure di Banach, matematico polacco, teorico degli spazi vettoriali e Schrödinger, che deve la sua fama al calcolo della probabilità di poter localizzare una particella uno spazio (Come se l'universo non potesse permettersi di perdere le tracce di una singola particella per il corretto funzionamento della sua... digestione?). 	Lisa trattenne a stento una risata. Aveva colto un pizzico di arroganza nella personalità di Miguel e lo stava ridimensionando nella conversazione tramite iniezioni di puro dadaismo. Eppure la sua sfrontatezza la stuzzicava. Essendo una bugiarda nata, si era accorta che Miguel giocava al suo stesso gioco. Le veniva da ridere, ma riuscí a rimanere seria mentre continuava a stuzzicarlo  
	"Davvero leggi quella carta straccia? Da una persona che mostra una così conoscenza così vasta mi sarei aspettata che consultasse almeno 'Considerazioni sugli scacchi' di Michail Kutuzov".	Miguel stava perdendo la pazienza. Il fatto che questo Kutuzov non gli era nuovo aumentava il suo disagio. A ben ragione ne aveva sentito parlare, dato che era uno dei più famosi generali russi sconfitti da Napoleone nella battaglia di Borodin. Ma chi si credeva di essere, questa dottoressa saccente? L’idea che una bella figa leggesse libri sugli scacchi lo eccitava in modo inaspettato. Non poteva permettergli peró di darsi tutte quelle arie. Lisa dal canto suo non voleva cedere terreno nella discussione, sentendo che dietro quello sciorinare di nomi e di erudizione scacchistica si nascondeva in realtà un confronto psicologico ben più raffinato. Solo Victor poteva vantarsi di riuscire ad avere sempre e comunque l'ultima parola. Era un vero e proprio combattente dialettico con una quantitá infinita di assi nella manica verbale.	Continuarono per un buon quarto d'ora. Nel loro dialogo riformarono tutto il sistema letterario che ruotava attorno agli scacchi trasformando in sedicenti scacchisti personaggi oscuri quali Erich Klossowski, pittore e storico dell'arte, Gianni De Luigi, scultore contemporaneo e perfino Richard Silver, il parrucchiere gay da cui Lisa andava una volta al mese a farsi i capelli. 	Nel frattempo la mano di Miguel si era fatta strada fino a quella di Lisa. Quando lei se accorse, sentí che il piccolo formicolio all’attaccatura dei capelli era guizzato sullo scivolo della spina dorsale tramutandosi in un piccolo brivido. Esitó un attimo prima di ritirare la mano. Stava per dire qualcosa, ma un rantolo sommesso la interruppe.L'ospedale é un fiume in continuo tumulto. Il centro della corsia brulicava di infermieri. Letti che venivano spostati, voci attorno ad una macchinetta del caffé, medici che maneggiano lastre come bolle di scomunica o maledizioni da scagliare contro i degenti.	Le stanze sono magazzini di corpi più o meno in quiete, ad un passo dalla corsia. Qui le tinte si raddolciscono, i discorsi si fanno tenui ed il sussurro domina il regno delle ampiezze sonore, trasformando l’atmosfera  sovrano il reggente di questo cerchio di purgatorio. Ancora più in là, vicino alla riva di questo Lete allegorico, c'erano il compagno di stanza di Miguel, un vecchio rantolante, ed una pia donnina, separati dal mondo con una tendina grigia, querce quasi immobili intente a prosciugare linfa e clorofilla, i cui rami secchi non potevano creare più da tempo foglie o ghiande.Le stanze di un ospedale sono luoghi popolati da odori dolciastri e residuati bellici in lotta con la degenerazione, le cui vittorie di Pirro non sono altro che posticipazioni di un confronto finale.Lisa non era ancora riuscita a farci il callo del tutto. L'ospedale era un tempio che manteneva intatto il potere di meravigliarla. Le salmodie rantolanti, i lamenti sommessi, le offerte votive di fazzoletti, garze, bottiglie d'acqua naturale, siringhe e flebo creavano l'atmosfera sacrale che accompagna la dignità del dolore. Ritualità in cui Lisa aveva la sua parte, piccola sacerdotessa di una divinità battagliera ma, infine, perdente: la Salute.Il rantolo le sparava questi pensieri su, verso l'encefalo, verso le rovine del vecchio borgo Compassione, nel rione Pietà, ormai quasi completamente sepolto dai rampicanti Professionalità e Freddezza.Il vecchio abitante di un pianeta dimenticato stava a due passi dalla loro disquisizione. Il separé aveva il colore dei secoli ed il pavimento stesso attorno all'antro di lenzuola e disinfettante trasecolava dal verdino al grigio. In un attimo Miguel e Lisa tornarono ai loro ruoli naturali di paziente e dottoressa, guardandosi l'un l'altra di sottecchi per trovare il trucco del prestigiatore, la scintilla perduta che aveva fatto divampare un dialogo che avrebbe lasciato allibiti entrambi se vi avessero partecipato come spettatori.Il rantolo si fece più sommesso, quasi uno strillo silenzioso. La pelle avvizzita del vecchio era cartapecora vergata dalla penna degli anni ed il suo lamento aveva la continuità ipnotica delle litanie di un mullah. Non si capiva se rideva, tossiva, respirava o tentava di fare le tre cose insieme. Scrutava Lisa e Miguel da dietro due cornee ruvide, ispide, tremolanti gocce di iride grigia rese ancora più inquisitrici dall'età del relitto. Il vecchio si esibì in un colpo di tosse potente come un colpo di carabina e poi tentò di dire qualcosa. La voce era troppo bassa perché i due potessero udirlo.Lisa sapeva che il vecchio stava alla fine del suo viaggio. Il suo corpo perdeva colpi come un motore scassato. Il cancro aveva quasi finito di divorargli l'intestino e la morfina non bastava più a calmargli il dolore. Il fatto che il vecchio fosse in grado di sussurrare qualcosa era un vero miracolo.Miguel rimase imbambolato sul suo letto. La voce appena percettibile si aggrappava alle sue orecchie come un gatto ad un divano di stoffa, artigliando i timpani con le unghie della raucedine. Ulisse doveva aver provato qualcosa di simile con le sirene. Girava lo sguardo spaesato spostandolo ora su Lisa, ora sulla vecchia ai piedi del letto, ora sulla mummia sdraiata alla sua destra. La stanza non gli era mai sembrata così gialla. Il vecchio salmodiava una cantilena impercettibile, ma ce l'aveva sicuramente con lui. Si sforzava di tirare su il capo e di rantolargli qualcosa, ma cadeva sconfitto sul cuscino per raccogliere le forze per farsi udire."Cosa dice?" chiese Miguel.Lisa avvicinò l'orecchio alla bocca del vecchio, udì qualcosa e poi scosse la testa energicamente."Che cosa ha detto?" ripetè Miguel"Vuole che tu venga qui vicino a lui, ma non se ne parla nemmeno. Devi evitare di sforzarti e di alzarti dal letto per almeno un altro paio di giorni, sei stato operato quattro giorni fa ieri e sei ancora imbottito di calmanti"Per tutta risposta Miguel, scostò la coperta, mise i piedi scalzi sul pavimento e tentò di alzarsi in piedi. Le gambe cedettero quasi immediatamente, costringendolo ad una ritirata strategica ."Aiutami""Io non...""Aiutami t'ho detto. Ce la faccio, se qualcuno mi aiuta. Non preoccuparti per me, ho passato momenti peggiori"Lisa stava per replicare quando sentì una morsa stringersi sul braccio. Cinque sottili rami secchi le afferravano il polso. Dove il vecchio avesse trovato tanta forza e determinazione rimaneva un mistero. Lisa fissò gli occhi semi-spenti del vecchio. Il colore nocciola stava cedendo il passo ad un grigiore acquoso, profetico. Ad un nuova tentativo di Miguel si risolse di aiutarlo, sorreggendolo per le braccia mentre barcollava faticosamente verso l'altro lato della stanza. Il vecchio attendeva fremente ora, lo sguardo rivolto verso il soffitto ed il respiro sempre più affannato. Un sospiro sommesso sfuggì dai piccoli polmoni della vegliarda in preghiera. Sempre in silenzio continuava a scuotere la testa in una qualche constatazione della pervicacia di colui che stava vegliando. Miguel raggiunse finalmente il vecchio."..." Le parole asmatiche e convulse del vecchio erano appena percettibili. Lisa si mosse d'istinto verso il defibrillatore ed il campanello per chiamare gli infermieri."Non ho capito, mi scusi. Cosa posso fare per lei?" Miguel rimaneva dolorante, chinato su quel volto affaticato e rantolante. Ogni ruga era l'anello del tronco di una quercia secolare."Lei... Lei... sa..." Le parole biascicate fuggivano da quella bocca come i topi da una nave che affonda."Io so...?""Lei sa...sa che..." Il colorito diventava sempre più terreo"Adesso basta" disse Lisa, cercando di rimettere il vecchio in posizione supina e di fargli indossare la maschera per l'ossigeno "avete entrambi bisogno di riposare. Tu ritorna a letto o chiamo gli infermieri e ti ci faccio legare"Il vecchio scostò brusco il braccio di Lisa, lasciandola per un istante senza parole. Era impossibile che un moribondo, imbottito peggio di Iggy Pop al raduno annuale degli schiavi degli oppiacei, fosse in grado di fare simili scatti."Io so... che cosa?" disse Miguel. Lisa schiacciò il pulsante per chiamare gli infermieri. Era evidente che il vecchio stava per avere una crisi,"Io...io sono..." Il vecchio ormai stava lottando contro il fato per strappare qualche parola in più."Lei é...?"."...io... sono..." Gli infermieri entrarono di corsa nella stanza."Chi é lei?""..io sono...Tarrash Cigorin" e spirò.


INCONTRI LETTERARI

Victor rimase interdetto per un attimo... un attimo soltanto.
"Non credo di aver afferrato bene il suo nome"
"Robert Liefmann, posso entrare o dobbiamo rimanere a parlare sul pianerottolo?"
"Mi va benissimo il pianerottolo, per il momento. In un modo molto buffo e singolare stavo proprio pensando a lei, sa?" rispose Victor.
L'uomo sul pianerottolo inarcò un sopracciglio e sfoggiò un sorriso strano. L'espressione di uno studente che conosce tutte le risposte alle domande d'esame che gli sono capitate.
"Anzi, stavo giusto scrivendo di lei. A dire la verità non ero del tutto sicuro su come continuare. Sa, talvolta si cerca l'idea giusta per catturare la personalità di qualcuno. Come quando si cerca l'inquadratura ad effetto per una fotografia. Ha presente, no?"
L'uomo annuì senza smettere di sorridere.
"Ecco, appunto. Mi trovavo in dubbio su come introdurla quand'ecco che lei suona al campanello e mi si presenta a casa..."
"Signor Chandler, ..."
"No, la prego, mi faccia finire. Lei si presenta a casa come se fosse una cosa normale. Come se lei fosse un inquilino disturbato dal volume eccessivo del mio stereo, o un conoscente venuto ad invitarmi per una partita a biliardo, oppure un testimone di Geova o il gran Mogol che mi propone una sottoscrizione per il club delle giovani marmotte, non ha molta importanza. 
“Sa cosa le dico? Che capita a fagiolo. Adesso ci facciamo un tè insieme, oppure preferisce qualcosa di forte?"
"Grazie, il tè va benissimo"
"...forse qualcosa di forte é meglio, così mi riesce più facile dimenticarmi del fatto secondario, decisamente trascurabile e del tutto irrilevante che lei é una creatura scaturita dalla mia immaginazione. 
“Lei non esiste... non dovrebbe esistere. Non é corretto. E' con cose come queste che la gente finisce col credere di essere Napoleone, tornato dall'aldilà, che so, per dominare il mondo o mostrare ai francesi i misteriosi ed arcani segreti dello Jodel bavarese. 
“Vuole sapere un'altra cosa? Lei é proprio come me l'ero immaginato."
Victor si appoggiò allo stipite della porta e guardò il tizio dritto negli occhi 
"Allora, facciamo così: ora io conto fino a tre e poi mi sveglio"
Chiuse gli occhi e contò fino a tre ad alta voce. Lentamente. Quando disse tre tenne gli occhi chiusi ancora per un momento, per poi riaprirli con un respiro profondo.
L'uomo era ancora lì, per nulla impressionato. Calmo e silenzioso come una vacca alpina.
"Mi fa entrare ora? Spero che il suo invito per una tazza di tè non facesse soltanto parte del monologo..."
"No, no, il tè va benissimo. Penso che smetterò con gli alcolici, per un po'. Anzi, penso che smetterò anche di fumare, va bene?"
"Senta, forse é il caso che entri, il nostro tempo é piuttosto limitato..."
"...smetto anche di leggere Jodorowski, aveva ragione mio nonno quando diceva che leggevo troppe porcherie..."
"...tanto più che se qualcuno che non sia lei dovesse vedermi, dovrei sparire immediatamente..."
"...anche Lynch. Giuro che non guardo più neanche un film di Lynch. Roba che fa male al cervello..."
"...e non gioverebbe molto alla salute mentale sua e di chiunque altro fosse presente. E chissà cosa sarebbe capace di scrivere in quelle condizioni..."
"...anche Bugnuel e tutto il surrealismo. Aspetti, mi dica che viene da un'altra dimensione e giuro che mi metto a camminare all'indietro, parlare al contrario ed evitare tutte le parole che iniziano con la lettera 'F' "
"Mi fa entrare oppure no?"
Victor si zittì, squadrò il suo ospite per una decina di secondi dopodiché indietreggiò dallo stipite, sempre in silenzio.
I colpi sordi del bastone sul pavimento scandivano i passi dell'uomo sul parquet dell'ingresso. Victor non sapeva ancora se il vecchio avrebbe detto qualcosa di sensato o se i suoi discorsi avrebbero soltanto alimentato il senso di irrealtà che tentava di combattere con la sua ironia. Nel preciso momento in cui il vecchio entrò dalla porta principale si convinse che il suo pusher stavolta aveva esagerato. Invece della solita Skunk doveva avergli venduto una radice di Mandragola o una qualche erba alchemica usata per creare le allucinazioni molli e filamentose di un quadro di Dalì.  Aveva la vaga impressione di nuotare in una vasca colma di distillati surrealisti. Nello stesso momento si sentiva però anche piacevolmente scandalizzato da come la fantasia sembrava aver preso il posto della realtà.
Il vecchio si mise a suo agio sedendosi al tavolo del soggiorno e sorrise. Victor chiuse la porta di casa ed andò ad abbassare lo stereo. Persino lo stereo, pensò distratto, partecipava a quella congiura, ostinandosi a trasmettere quella robaccia classica che piaceva tanto a Lisa.
"Allora..." disse poi.
"Anzitutto spero che il tè non facesse solo parte dei convenevoli. Mi sento la gola un po' secca"
"Accidenti, mi perdoni. Vado subito a mettere su la cuccuma."
"Bene. Se non le dispiace mi accendo un sigaro. Sa, é un vizio al quale non riesco proprio a rinunciare"
"Faccia pure, le porto il posacenere"
Il vecchio prese una scatola di Romeo e Giulietta, ne annusò uno, lo portò alla bocca con misurata lentezza, lo accese ed aspirò una boccata, soddisfatto.
"Spero che lei capisca che per me non é affatto facile dirle quello che sono venuto a dirle. Spero nella sua comprensione e soprattutto nella sua discrezione. 
“Innanzitutto, lei non é quello che crede di essere. Lei é molto di più. So che l'umiltà non é da annoverarsi tra i suoi principali pregi, ma, mi creda, ciò che lei pensa di sé stesso é assolutamente approssimato per difetto rispetto alle sue capacità reali"
"La ringrazio, ma..."
"No, aspetti, mi lasci finire. Il suo problema é che i suoi sforzi sono male indirizzati, il suo talento quasi sprecato ed i doni che le sono stati dati rimangono sepolti appena sotto la soglia del suo inconscio. Nulla di quanto lei abbia scritto o fatto finora rispecchia la vera portata del suo genio e la realtà per lei rimane immobile o pigra come un gatto sazio grasso e sazio che ha da tempo rinunciato al proprio ruolo di predatore. Lei si perde purtroppo in inutili chiacchiere e non fa passi in avanti più di quanti ne faccia una ciambella su uno scivolo di cioccolato, parafrasando una sua frase.
“Per questo motivo mi sono permesso di venirla a trovare, infrangendo le più elementari regole della realtà. E' ora di darsi una mossa e di assumersi le proprie responsabilità"
Detto questo aprì la cartellina di cuoio (con le due iniziali in oro RL in bella mostra su un lato) e ne trasse due quaderni. Uno consunto, marrone e con la copertina rovinata. L'altro più grosso, pareva un libro contabile. Il vecchio prese il quaderno malridotto con l'indice ed il pollice, lo piantò davanti al volto di Victor come se fosse una prova di reato e gli disse:
"Lo riconosce questo?"
Victor lo prese in mano e si mise una mano davanti la bocca, nel gesto teatrale dei personaggi stupiti o malmenati. 
Quando era piccolo, il suo sogno più grande era stato quello di fare l'incantatore di serpenti. Poi, data la mancanza di serpenti con cui fare pratica, ripiegò su qualcosa un po' più banale: lo scrittore. Ad appena nove anni aveva iniziato a scrivere una storia dall'improbabile nome di Itreel, l'intrepido indiano. 
Secondo la storia, un tale Itreel , della tribù dei Comanche, investito di poteri al di là di ogni immaginazione e dotato di una spada (indiani con la spada?!) tempestata di diamanti seghettati che contribuivano ad aggravare i colpi inferti da quell'arma letale, salvava la sua tribù da un'invasione di sirene (invasione di sirene?!) riuscendo nella missione di condurla alla terra promessa. Tutto questo sotto lo sguardo vigile di suo padre, un Dio dall'immaginifico nome di "Bravo" (Dio Bravo?!), che accorreva in suo aiuto nei momenti di difficoltà. Deus ex machina di nome e di fatto. Forse era dovuto al fatto che il Dio Bravo e tutto il canovaccio risentiva un po' troppo dell'influenza di vari libri, fumetti e cartoni animati, ma l'intreccio sembrava una grossolana rivisitazione di Maciste e Ursus contro i pirati della Malesia.
Victor non riusciva a credere ai propri occhi.
"Dove l'ha trovato questo? Chi é lei?"
"Nonostante quello che intende scrivere di me, sappia che io sono totalmente dalla sua parte". 
Il vecchio accompagnò queste parole con un ghigno così mellifluo che Victor rabbrividì. 
"In quanto a ciò che mi ha appena chiesto, forse la persona giusta alla quale porre questa domanda é proprio lei stesso. Vede, io sono un personaggio di una storia che sta scrivendo. In realtà il discorso é un po' più complesso di così, ma é meglio, per il momento mantenerci sul generico. é più comprensibile per lei se non scendiamo nei particolari, mi creda"
"Dio santo,..."
"No, lui non c'entra niente, almeno non al momento e, per cortesia, non ce lo faccia entrare, complicherebbe maledettamente le cose"
"Dove ha trovato quel quaderno?"
"Mettiamola così... io ho accesso a zone della sua mente che nonostante la sua intensa attività intellettuale, sono rimaste praticamente intatte con il passare degli anni. La sua cosiddetta ispirazione fluisce proprio attraverso una di queste zone. 
“Può immaginarsi una specie di porta o portale, un'antenna, oppure addirittura un demone se crede. Considerato che il centro della sua attività cerebrale non é molto lontano da questa porta, allora può capitare – ed effettivamente a lei capita - che altri processi cognitivi partecipino allo sviluppo della sua creatività"
Victor si abbandonò ad un sorriso compassato e socchiuse gli occhi. Dato che si trovava in una situazione assurda tanto valeva adattarsi. Fece cenno con le mani al vecchio di fermarsi ed approfittò della pausa per andare a prendere il tè. Ne versò una tazza all'ospite e riempì la propria con quattro dita di sambuca che sorseggiò lentamente.
"Scusi, ma non ho capito nulla di quello che ha detto. Se fosse così gentile da dirmi cosa vuole potrei prendere la cosa in considerazione e poi chiamare un valente psichiatra"
"Si rilassi, Victor, si rilassi. Tutto quello che voglio é che lei scriva. In fondo é anche quello che vuole lei. Tuttavia mi permetto di suggerirle come prima cosa la lettura del manoscritto che le ho portato. Mi auguro che le sia fonte di... ispirazione. Le risposte verranno da sole"
Victor si abbandonò ad una risatina isterica.
"E nell'altra cartella cosa c'é?"
"Oh, questo invece é un regalo che mi auguro le piaccia. Non conosco molto bene i suoi gusti, ma sono sicuro che ne apprezzerà lo stile. Vede, scrivere é un'attività meravigliosa che non cessa mai di stupire un vecchio come me. Purtroppo a me è sempre mancata la creatività necessaria per produrre una qualsivoglia composizione e per questo il mio ruolo è sempre rimasto quello del lettore. Non me ne rammarico però. D'altronde abbiamo bisogno gli uni degli altri, non è vero Mr. Chandler? A cosa servirebbe uno scrittore senza lettori?”
“Come dire, se un albero cade in un bosco senza nessuno nelle vicinanze, fa ancora rumore?”
“Oppure per dirla al modo dei nostri cugini americani, se un uomo si trova in un bosco senza donne a sentirlo parlare, ha comunque torto?” 
Victor aprì la cartellina e dentro c'era un libro di un paio di centinaia di pagine. Sulla copertina nera c'era stampato il titolo con caratteri color oro, Cigno di pece. Il nome dell'autore era Paul Carter. Victor non riusciva a credere ai suoi occhi.
“Mi farebbe un piacere enorme se lei riuscisse a leggere questo libro e scrivere una piccola recensione. Come lei ha scritto ultimamente ho deciso di investire nel mondo capriccioso dell'editoria”.
“Adesso basta, chi è lei?”
“Non mi sono forse già presentato? Ebbene Mr. Chandler, che lei mi creda o no non fa alcuna differenza. Le auguro una buona giornata”.
Detto questo un suono lancinante spaccò i timpani di Victor. Come se la chitarra di Dio avesse attaccato un assolo dei Manowar. Il suono lo costrinse a tapparsi le orecchie con una smorfia di dolore. Poi, così come era venuto, il rumore scomparve di botto senza nessun riverbero o distorsione. Quando Victor riaprì gli occhi era solo. L'aria nella stanza era pesante come un'esecuzione di Stockhausen. Prese fiato con un sospiro profondo.
Sul tavolo c'era ancora la cartellina grigia. Itreel e la sua tribù invece ce li aveva in mano. Esitò un momento prima di intraprendere qualsiasi movimento. Si alzò piano dalla sedia e si portò con calma davanti alla finestra che dava sulla strada. Stava ancora piovendo, come in un lontano pomeriggio di 25 anni prima. Troppo freddo fuori per tentare di uscire e la televisione che continuava a trasmettere stupide soap opera o programmi per mocciosi. Victor non se ne dava molto pensiero, tanto lui aveva una pila di fumetti dei Vendicatori ancora da leggere. Adorava mettersi sulla poltrona dello studio di suo padre, trono fantastico del super-lettore delle super-avventure super-assurde dei super-potenti super-eroi americani. Al contrario dei suoi coetanei non subiva il fascino della personalità o dei poteri dei protagonisti. Thor, Capitan America, Hulk e compagnia mutante erano secondo lui troppo prevedibili e coerenti. Gli piacevano invece i comprimari, cattivi, buoni, con o senza poteri, spesso appena accennati lungo l'arco della storia. 
Red Wolf era uno di questi, uno dei pochi supereroi nativi americani che aveva avuto in dono dal Dio Owayodata una forza sovrumana e sensi acuti come quelli di un animale. 
A Victor Red Wolf piaceva molto. Era un personaggio esotico e misterioso, più verosimile ed interessante di tutti gli altri. Gli andava a genio pure il suo costume, che l'eroe aveva ricavato da una semplice pelle di lupo e così diverso dalle calzamaglie sgargianti degli altri personaggi, secondo lui molto più adatti al gusto bizzarro di suo zio materno Gerald (scoprì solo in seguito che zio Gerald era finito a lavorare alla sezione S&M di uno dei più grandi sex-shop per gay del quartiere a luci rosse ad Amsterdam, città di depressioni geografiche e piaceri mercenari) che a sobri difensori della giustizia. 
La storia di Red Wolf aveva ispirato il suo primo racconto, il primo di una lunga serie. La sua passione per la narrazione era iniziata con la nascita di quelle sette pagine fitte di inchiostro blu, in cui la sua grafia di bambino piccola ed elettrica, tentava di emulare la mano di suo padre, che era mancino e scriveva con i fogli quasi perpendicolari al suo corpo, come se intendesse scrivere in giapponese. 
Il racconto gli aveva donato anche la sua prima entusiasta ammiratrice. Per oltre una settimana Annette, sua sorella minore, pretendeva che Victor le leggesse le avventure dell'indiano Itreel prima di andare a dormire. Poi un bel giorno ad Itreel subentrò la prosa accattivante e  soprattutto illustrata dei racconti di Richard Scarry che insegnò al piccolo scrittore che i lettori sono persone volubili. 
Adesso, a distanza di tanti anni, Victor riprese in mano quei fogli invecchiati e color caffè e mentre tentava di decifrare la sua stessa grafia si lasciò andare ad una risata incredula quanto nostalgica. 


MIGUEL

L'obiettivo stava seduto al tavolo d'angolo e non sembrava volersi muovere da lì. Non entro breve tempo almeno. Continuava a sorseggiare quel caffé che doveva essere diventato freddo come la notte di natale. Che razza di perdente. Aveva un impermeabile grigio chiaro di quelli che indossano solo gli sfigati e gli investigatori privati, che erano peggio che sfigati. Quanto ancora voleva rimanere lì seduto prima di andarsi a fare un giro? Che stava facendo? 
Domande oziose. In fin dei conti Miguel non si dava troppa pena. Due giorni prima il suo telefonino aveva squillato interrompendo una partita a scacchi giocata con un Giapponese all'altro capo del mondo. Miracoli di internet.
Miguel aveva due telefoni cellulari. Uno per le persone normali ed un'altro che non squillava MAI. -INSERIRE QUI LA MODALITA' DI CONTATTO-  
“Chi parla?” aveva risposto senza un minimo di cortesia.
“Non ha importanza”
“Ce l'ha per me. Ha 30 secondi”
“Ce ne vorranno 5. Si alzi dalla poltrona ed apra la porta”. Click.
Miguel si alzò con cautela, andò nella camera da letto e tirò giù le tende. La strada sottostante era deserta. Il suo appartamento al terzo piano dava sul parcheggio di un centro commerciale che non aveva finestre su quel lato della strada. Il parcheggio era vuoto. Miguel rimase a sbirciare tra le tende per una decina di minuti prima di camminare verso l'armadio a muro ed aprirlo. Fece scorrere uno dei cassetti fino a fine corsa e poi lo estrasse delicatamente. Il cassetto nascondeva una piccola cassaforte a muro a combinazione digitale. La aprì , ne estrasse una Smith&Wesson automatica da 9mm nera già carica e tolse la sicura.
Prese anche uno specchietto ed andò davanti la porta di ingresso, camminando senza fare rumore. Con la pistola in mano sbirciò dall'occhiello della porta blindata. Aprì la porta con circospezione, pronto a qualunque evenienza. Scrutò il pianerottolo servendosi dello specchietto per non affacciarsi direttamente. Sullo zerbino, c'era una piccola valigetta già aperta. Il pianerottolo era vuoto. 
Miguel aprì la porta con l'arma in mano, la richiuse in fretta e la portò sul tavolo. Dentro c'erano un telefono cellulare, un foglio di carta con un codice e la fotografia di un uomo sulla trentina con .
Il telefono cellulare vibrò.
“Questa è una linea sicura. Il codice che ha trovato di fianco al cellulare appartiene ad un conto cifrato a suo nome su cui abbiamo depositato l'anticipo del lavoro che intendiamo affidargli”. 
Miguel aveva ascoltato in silenzio la voce parlare per una decina di minuti. Aveva detto che avrebbe dovuto sorvegliare un tizio, nient'altro. Forse ci sarebbe stato spazio per un po' d'azione, ma non al momento. Doveva pedinarlo, sapere tutto quello che faceva e soprattutto fare in modo che nulla di inusuale accadesse nelle circostanze. Nulla di inusuale? Nulla di inusuale, aveva ribadito la voce dopo un momento di esitazione. Era sufficiente assicurarsi che l'obiettivo avesse tutta la tranquillità necessaria per continuare a fare qualunque cosa stesse facendo.
“Quando ci contatteremo avremo bisogno di indentificarci” disse Miguel alla fine della telefonata.
“Non ce ne sarà bisogno, come ho già detto la linea è sicura”
“Diciamo che sono un tipo romantico ed ho bisogno di un nome di battaglia”
“Va bene. Ha qualche preferenza?”
“Che ne pensa di Blackburn?” disse Miguel dopo un attimo di riflessione
“Mi sembra perfetto. Lei dirà Blackburn all'inizio di ogni conversazione, così saprò che è lei al telefono. Io risponderò con Morphy”
“Molto appropriato” disse Miguel sorridendo. Paul Morphy è stato forse il più geniale maestro di scacchi americano, noto con il soprannome di pride and sorrow.
	Questi lavori da angelo custode erano noiosi, ma il guadagno era pulito e abbastanza alto per togliersi dalla circolazione per un po' e Miguel meditava di prendersi una vacanza. 
	
	Lo sfigato si contorceva le mani con una foga quasi commovente. Miguel lo osservava da dietro il suo caffè troppo zuccherato mordicchiarsi il labbro mentre scribacchiava appunti su un block notes. Paul Carter. Un nome ridicolo per quella caricatura di essere umano.
	Paul girò la testa. Miguel sentì un piccolo brivido camminargli sulla schiena. Non poteva essersi bruciato, ne era sicuro. Tuttavia incontrare il suo sguardo diretto era un rischio che non voleva correre. Sapeva cosa avrebbe dovuto fare nel caso. Sarebbe rimasto seduto un altro po', si sarebbe alzato, avrebbe pagato li conto e sarebbe uscito senza voltarsi indietro. Dopodiché avrebbe cambiato il soprabito nell'automobile parcheggiata ad un'isolato di distanza ed avrebbe iniziato ad aspettare lì dentro con il riscaldamento acceso. Conosceva il suo lavoro e sapeva che di solito nella memoria rimangono impressi sempre dei particolari insignificanti. Il risvolto della giacca, una macchia sui pantaloni, il colore e la forma di un paio di occhiali da sole. Ed era anche così che lui si imprimeva nella mente le persone e gli incontri in apparenza casuali. Rivedere qualcuno per più di due volte in una stessa giornata con due abiti diversi era un segnale di pericolo da non trascurare.
	Lo sguardo dell'uomo passò oltre il suo corpo, come se fosse fatto di vetro e si fermó su un qualche punto indefinito del locale, con l'espressione di qualcuno in cerca di ispirazione. Una vera fortuna vista la scomoditá del sedile della sua anonima Golf anni 90, spartana ed efficiente come solo un'autmobile tedesca puó essere.
	Vicino al bancone, Miguel notò un'occhiata fugace di una cameriera con i capelli rossi. Era giovane, doveva avere sui ventisei anni. Lui ricambiò con un sorriso non del tutto convinto, domandandosi se ne valesse la pena. Poi tornò a fissare il bordo della tazza piena di caffè, assorto nei suoi pensieri ed in cerca di una riflessione acuta per alimentare la sua pazienza. Lo sfigato intanto continuava ad alzare e ad abbassare la testa come un monaco tibetano in orazione scrivendo con forza sul suo taccuino per non far scappare le parole dal foglio. Decise di credere che per un po' non si sarebbe mosso da quel tavolo e che la cosa sarebbe andata per le lunghe. Si nascose dietro il giornale. Dopo essere stato dimesso dalla clinica la sua vita era cambiata con l'impercettibilità di un mutamento stagionale. Avrebbe voluto continuare a frequentare la bella dottoressa, giustificando il desiderio come un atto di prudenza. Dopotutto lei sapeva che si era beccato una pallottola in una spalla e si sarebbe potuta domandare se la rapina subita con la quale Miguel aveva giustificato l'incidente fosse realmente accaduta o se i motivi erano altri.
E se fosse stata proprio lei a dare il suo numero di telefono a coloro che gli avevano commissionato il lavoro? Non poteva escluderlo dato che non erano in molti a conoscerlo. Miguel ripercorse i fatti con la mente. Un paio di giorni prima di venire dimesso, Lisa era andata a trovarlo di nuovo.
"Lo sai che Le Corbusier non era nient'altro che un mistificatore?"
"Chi? L'architetto Francese?" 
"Proprio lui. Ho letto che una volta una ragazza era andata nel suo studio per presentargli dei progetti. Sperava di colpire il maestro e di entrare a far parte del suo entourage. Presentò dei disegni stupendi, con illustrazioni su quello che aveva progettato... poltrone in pelle con barre di ferro laterali, dormeuse dalle forme interessanti ed inusuali e via dicendo. 
“Il maestro la guardò gelido e sussurrò a denti stretti qualcosa del tipo – Signorina, questo non é un negozio di tappezziere. 
“Un paio di mesi dopo il famoso studio Le Corbusier pubblicò un catalogo con la nuova collezione Le Corbusier. I pezzi del catalogo avevano nomi come Chaise Long e Chez Moa"
"Vecchio imbroglione" 
"Già. La ragazza ebbe quasi una crisi di nervi quando vide che queste due creazioni  erano in realtà le realizzazioni dei disegni che lei gli aveva fatto vedere durante la sua visita. Le modifiche erano marginali. Il famoso estro di Pierre Jenarret in arte Pierre Le Corbusier non aveva fatto altro che rivestire la dormeuse Chaise Long con una pelle di vacchetta. 
“Diceva di essersi ispirato ad uno stile strutturale cretese di non si sa quale secolo avanti Cristo"
I discorsi tra di loro erano di questo tenore. Flirt surrealisti a base di dialoghi usciti da un film di Tarantino.  Lei gli aveva chiesto il numero di telefono senza giustificare in alcun modo la domanda. Avrebbe potuto inventarsi un milione di scuse, ma non ne aveva avuto bisogno. Miguel gliel'aveva dato senza pensarci due volte, sorridendo ed augurandosi che lei lo usasse quanto prima.
Quella donna era senza dubbio affamata, non di un corpo, ma di un orecchio. Il tizio con cui stava doveva essere un segaiolo di prima categoria. Uno di quelli pieni di boria, uno sbruffone che di fronte ad una pallottola dialettica o reale, avrebbero bagnato le mutande e reagito come un ragazzino spaventato.
Al contrario delle sue previsioni, lei non si era più fatta sentire. 
Quando era uscito dall'ospedale, Miguel si era girato indietro quasi melanconico, nel tentativo di scorgerla qualche parte alla finestra o al bar vicino l'ingresso. 

Il mese successivo era stato il più strano della sua vita. Aveva cominciato a fare sogni. Non era un problema fare sogni strani, i sogni lo sono sempre. La cosa inusuale era che questi sogni, oltre ad avere una nitidezza fuori dal normale, esplodevano istantanei durante i momenti di veglia. Non c'era quella separazione ovattata dovuta a stati progressivi di torpore. Accadevano. Per di più le sensazioni che provava erano sempre più nette e distinte, tanto che aveva iniziato anche a sentire caldo o freddo, percezioni che nei sogni vengono quasi completamente ignorate.
Lo scettico stoico che viveva dentro di lui aveva una teoria a riguardo. Le percezioni sono sempre impulsi trasmessi al cervello ed elaborati dalla materia grigia. Il senso di caldo o freddo invece é assoluto. Quasi come il senso di assenza o di presenza. La morte era descritta con il freddo inevitabile a cui le persone anziane diventano più sensibili con l'andare del tempo e che priva il cadavere di un qualsiasi alito di vita. Il calore assoluto é al contrario la sofferenza dell'onnipotenza e della pienezza. La sensazione di bruciare é così potente che soffoca qualsiasi altro verbo o pensiero, generando la totalità della sofferenza. La mano del morto e le fiamme dell'inferno. Mancanza e totalità.
All'inizio era sconcertato, ma piano piano si era anche rassegnato alla loro inevitabilità, quasi che la... capisse? Forse no, ma almeno la immaginava logica. Una logica ultraterrena. Durante questi momenti di delirio onirico, da un po' di tempo, aveva imparato a dominare la sua paura nel medesimo modo con il quale riusciva a pazientare seduto per ore in uno stesso luogo a spiare o pedinare l'obiettivo di turno. Focalizzare un pensiero estraneo alla situazione e meditarci sopra aiutava la sua concentrazione. In quei momenti recuperava la calma ripensando a tutte le idiozie scritte da Castaneda circa i sogni lucidi. Lui non voleva averne. Lo spaventavano. Ogni tanto in questi sogni c'era la bambina di nome Grolbo. Solo che ogni volta che la rivedeva aveva un nome diverso e ridicolo. Ridemona, Falippe, Colapason e via dicendo. Il vestito che indossava era invece sempre lo stesso. Lui aveva preso a farle domande ed il senso delle sue risposte era sempre differente. Quasi sconcertante, ma infine comunque logico. Le sue domande scandagliavano lo scopo delle sue visioni ed un senso in quelle allucinazioni. La bambina lo guardava e poi rispondeva nella maniera scanzonata e semplice della sua fanciullezza. Eppure parlava di concetti complicati ed astratti. Miguel la ascoltava e credeva di aver capito tutto, ma la comprensione svaniva di botto non appena... si svegliava? Mah! Diciamo piuttosto quando veniva bruscamente restituito alle regioni della veglia. Come quando si ha l'impressione di aver capito le spiegazioni di un professore, ma poi davanti alle applicazioni pratiche si rimane esterrefatti ed impotenti davanti ad un problema che rimane insoluto. Miguel poi aveva acquistate certe... capacità. Se ne era reso conto toccando un armadio nella camera da letto dell'albergo in cui viveva. Per un attimo gli era apparsa tutta la storia dell'armadio. La mano che l'aveva intagliato cinquant'anni addietro, le sensazioni che l'avevano circondato rimanendovi addosso come un odore insistente. Chiudendo gli occhi aveva anche... immaginato? Sì, insomma, qualcosa tipo “intravisto” le situazioni che avevano provocato le atmosfere in cui quell'armadio si era trovato immerso. Notti di lussuria e litigi, impazienza e droghe leggere. Una coppia sposata da poco ed eccitata dal viaggio di nozze. Un uomo in procinto di vivere la sua prima esperienza omosessuale, con un misto di vergogna, brama, euforia e paura. La bambina gli aveva spiegato tutto nei sogni successivi e gli aveva insegnato a dominare questi episodi, intervenendo consciamente su di loro. Miguel si era accorto che era vero che poteva intervenire su questa sorta di visioni e modificarne il corso, sebbene continuasse a non avere potere sulle sensazioni che gli oggetti gli trasmettevano. L'uomo era sempre dominato dalla paura e dall'euforia, ma Miguel, chiudendo gli occhi si accorse di poterne modificare la causa. Il tizio non era più sdraiato nudo sul letto a guardare incredulo il suo compagno (un ragazzo muscoloso e visibilmente più giovane), ma era seduto con la testa calva tra le mani con un coltello davanti ai piedi ed il corpo del ragazzo riverso prono sulle coperte ed immerso in una pozza di sangue. La coppia di sposi invece era eccitata non più dal viaggio di nozze o dalla maratona sessuale che ne sarebbe derivata, ma perché sollevata dalla responsabilità di una gravidanza imbarazzante. Sensazione che presto si sarebbe trasformata nel cerbero psicologico dei sensi di colpa, a guardia di quell'inferno interiore chiamato inconscio, misteriosissima chiave di paure ancestrali e tic incontrollabili. Miguel aveva la sensazione che qualunque cosa immaginasse per modificare le sue visioni avessero un qualche riscontro nella realtà. Altra cosa di cui si era accorto era che sentiva la voce della bambina dentro di lui in diversi momenti della giornata, durante la veglia, e che popolava la sua mente di pensieri strani ed anomali. Come pensieri dettati da un'altra mente ma iniettati per sbaglio nelle sue sinapsi.
Si impedì di sbuffare. Non gli piaceva del tutto questa perdita di controllo e di concentrazione. Non capiva bene cosa gli stava succedendo, ma aveva sufficienti nozioni di psicologia per temere di essere vittima di una qualche tendenza schizofrenica. Ma in fondo, non gliene fregava poi tanto. Lui non sentiva voci strane e petulanti, ma piuttosto un senso di empatia e serendipità con questi pensieri alieni. Come suggerimenti sibilati agli altri sensi piuttosto che all'udito.
Ancora non sapeva a cosa potesse servire questa sorta di settimo senso, ma lo avrebbe scoperto a breve.

Lo sfigato era ancora lì pensieroso. Miguel tornò a sprofondare la testa nel giornale. Senza realmente leggerlo. Era stato sorpreso da una fitta dietro l'orecchio alla quale era seguita un pensiero assurdo. Una frase senza senso proiettata nel suo intimo. Come la comparsa improvvisa della pioggia in un giorno soleggiato.
“Usa il passato per violentare il presente”.
Riconobbe la voce squillante della bambina. La voce dell'ignoto.
Miguel fu tentato di accendere una sigaretta, ma resistette. Non si poteva fumare nel locale. Sarebbe dovuto uscire e non gli andava. Lo sfigato non aveva nessuna intenzione di muoversi e lui non voleva perderlo d'occhio. Guardare. Aspettare. Nient'altro. Intanto fuori dal finestrone accanto al suo tavolino la gente andava e veniva, talvolta portando enormi buste di plastica colme di oggetti ed articoli da regalo. La febbre dello shopping natalizio. Un bambino stava passeggiando con il naso all'insù. In una mano teneva il filo di un palloncino rosso. L'altra stringeva il dito di un signore alto e slanciato. Sulla quarantina, con il bavero della giacca nera rialzato dal vento ed i capelli brizzolati e scarmigliati. Aveva un'espressione assorta e concentrata. Il bambino invece sembrava contento.
Dietro di lui, una donna con un cappotto marrone scuro stava di spalle ad ammirare la vetrina di una pasticceria. Teneva la mano destra accanto all'orecchio. Si girò quasi di scatto e Miguel vide che stava parlando ad un telefonino. I capelli neri, morbidi e lisci le coprivano il volto per il vento e lei se li scostava dal viso senza troppo successo. Ad un certo punto piegò la testa di lato per tenere il cellulare immobilizzato dalla guancia e dalla spalle, mentre usava le mani per legarsi i capelli. Miguel sgranò gli occhi quando lei riprese il telefonino in mano e drizzò la testa. I loro sguardi si incrociarono e l'espressione del volto di lei indicò a Miguel che l'aveva riconosciuto.
“O merda” bisbigliò tra sé. Si alzò in fretta quando vide che la donna stava per attraversare l'incrocio. Se non usciva subito rischiava di far saltare la copertura. Piegò in fretta il giornale se lo mise sotto l'ascella e gettò una banconota sul tavolo. In seguito la cameriera avrebbe ringraziato in cuor suo quell'uomo attraente per la generosissima mancia che le aveva lasciato. Lo sfigato stava parlottando con la cameriera, probabilmente ordinando il pranzo. Con un'ultima occhiata decise di credere che non si sarebbe mosso dal suo tavolo per un bel po'. Sperava di non lasciarselo sfuggire. Sarebbe stato disdicevole perderlo proprio all'inizio della sorveglianza.
Uscendo dal locale se la ritrovò proprio davanti, con un sorriso interrogativo. Stava ancora parlando al cellulare e gli fece cenno con il dito di tacere. Miguel ricambiò il sorriso e sbirciò l'interno del locale senza farsi notare. Voleva vedere se l'obiettivo era ancora seduto al suo posto e se avesse notato che lui se ne era andato.
"...non so se posso, se mai ti richiamo dopo, che adesso sto camminando per strada. Comunque non vedo l'ora di leggerlo. Ci sentiamo più tardi."
Miguel si rigirò verso di lei con un gran sorriso scolpito sulle labbra. Lo sfigato era rimasto dov'era e non mostrava altro interesse che per i movimenti curvilinei della penna con la quale scriveva. Qualunque cosa avesse ordinato non gli era ancora stata portata. Evidentemente aveva preso qualcosa di più elaborato del caffè. Miguel sperava in un pasto completo.
"Che strano incontrarti qui, dottoressa"
Lisa non rispose subito. Lo squadrò prima per un po' e poi si avvicinò per dargli un bacio sulla guancia. Miguel si ricordò che lei non lo aveva mai visto fuori dall'ospedale, in abiti civili, ma sempre con addosso un camicione da malato che lo faceva sentire a disagio come una donna incinta in un autobus superaffollato. Rimpianse di indossare quei vestiti anonimi e soprattutto quell'impermeabile crema. Lo detestava, ma era perfetto per non dare nell'occhio.
Lisa invece stava pensando che Miguel aveva un aspetto molto più salutare. Ed un dopobarba gradevole.
Lei era una vera esperta di dopobarba maschili e Victor ne sapeva qualcosa. Lei gliene comprava uno al mese e trovava sempre l'occasione di farglielo usare prima di fare l'amore.
"Sono felicissima di vederti, come stai?"
"Io sto bene. Adesso che ti ho vista sto ancora meglio."
"Senti, sono stata di turno fino a poco fa. Ho assoluto bisogno di un caffè. Ti va di prenderne uno insieme o hai da fare?"
Miguel guardò il bar Bravo dietro di sé, aggrottando le sopracciglia. Fanculo allo sfigato. Il fatto che aveva ordinato il pranzo voleva dire che si sarebbe fermato lì dentro per un altro po' ancora. Il locale era affollato a sufficienza. Ci sarebbe voluto del tempo per servirlo. Miguel aveva già scelto di non pranzare lì. Nonostante detestasse l'idea aveva deciso che avrebbe mangiato un panino in automobile alla prima occasione. Ma forse era arrivato anche per lui il momento di fare una pausa.
"Volentieri, ma non qui. Sai ho avuto un piccolo diverbio con un individuo lì dentro. Mi sono acceso distrattamente una sigaretta nella sala non fumatori e lui ha scatenato un putiferio con il padrone. 
“Dovendo scegliere tra loro e la nicotina non ho avuto molti dubbi."
Frugò nella tasca destra dell'impermeabile, ne tirò fuori una sigaretta e se la accese con uno zippo comparso quasi per magia nella sua mano sinistra. Guardò Lisa con un'espressione colpevole e lei scoppiò a ridere.
"Va bene, portami a prendere un caffè da qualche altra parte"
"Conosco un posto qui vicino, andiamo"
"Se non é troppo lontano. Che posto é?"
"Vedrai" disse Miguel.
	Lisa era eccitata. Adorava le sorprese e non aveva voglia di tornare a casa. Mise il telefonino nella borsa e iniziò a camminare a fianco di Miguel. Camminarono per un paio di isolati finché non arrivarono davanti ad un edificio grigio scuro, con una porta a vetri e senza finestre. Miguel si fermò un momento a guardare il posto prima di salire le scale.
	"Adoro questo posto. Ci vengo tutte le volte che posso. Se non ricordo male servono anche soft drink nella saletta interna. Fanno anche un ottimo espresso italiano"
Lisa salì le scale insieme a lui ed entrò. L'ingresso era un corridoio di vetro impregnato di un aroma gradevole di cinnamomo ed altre spezie orientali. Il corridoio era lungo una decina di metri e terminava davanti ad un bancone di legno pesante ed antico dietro il quale un ragazzo biondo con un naso enorme in un'orribile divisa verde scuro stava parlando con due ragazze. Le ragazze presero un biglietto e girarono verso un corridoio dietro il bancone.
Miguel si avvicinò e disse:
"Due, per favore" e pagò i biglietti di ingresso.
Un poster dietro il bancone attrasse lo sguardo di Lisa. Si trovava in un museo di fotografia.
Lisa fece il gesto di entrare nello stesso corridoio in cui erano sparite le ragazze, ma Miguel la prese per il braccio delicatamente e la fermò.
"Da quella parte si va all'esposizione fotografica"
"Non si entra di qua?"
"No, noi entriamo da un'altra parte. Non crederai mica che ti portassi a vedere fotografie. Le foto sono roba da pervertiti o da depressi. Gente senza la minima ispirazione"
Il biondino dal bancone gli rivolse un'occhiata di disapprovazione. Miguel se ne accorse e gli rivolse un sorriso freddo, senza nessuna traccia di simpatia.
"Fammi capire, hai pagato i biglietti d'ingresso soltanto per acquistare il diritto di bere un espresso qui?"
"Per quello e per un'altra esposizione permanente che non ha nulla a che fare con la fotografia. Una mostra che non ho mai visto da nessun'altra parte"
Lisa non aveva molta dimestichezza con la macchina fotografica ed era sempre rimasta perplessa quando la gente ne parlava come un'arte. Lei non ne capiva molto e non le importava più di tanto. Era affascinata dall'arte pittorica, soprattutto quella del primo novecento, a cui credeva che la fotografia avesse in parte rubato la scena, concentrando gli sforzi creativi degli artisti ad imprimersi sulla fredda pellicola, anziché sulla tela, ben più romantica e coinvolgente. Quando aveva capito che Miguel l'aveva portata ad un museo di fotografia era quasi rimasta delusa.
"Che esposizione?"
Miguel non rispose. Le prese la mano e si avventurò per una rampa di scale nascosta dietro una piccola parete alla destra del corridoio che conduceva alla mostra fotografica. Lisa scorse un manifesto pubblicitario di quella mostra. Ritraeva un uomo di colore con al guinzaglio una iena gigantesca accucciata ai suoi piedi. L'immagine era bizzarra ed inquietante.
In cima alle scale c'era un'altra porta a vetri, e sui muri laterali un altro manifesto un po' consunto. Lisa scoppiò a ridere di gusto. Era rimasta incantata.
"Benvenuta nel museo degli odori" disse Miguel.
"Fantastico, non ne avevo mai sentito parlare"
"Gli artigiani profumieri di un tempo avevano un bancone che chiamavano olfattorio. Era il caravanserraglio di qualsiasi fragranza e profumo. Adoro questo posto e ci vengo tutte le volte che posso. E' quanto di più vicino ad un olfattorio. A come lo immagino io almeno."
"Cosa aspettiamo allora? Entriamo. Voglio vedere se hanno Opium". Miguel sentì una piccola fitta alle tempie. Detestava la sensazione di non avere le conversazioni sotto controllo, quando parlava con Lisa. Ma lei se ne usciva sempre con qualcosa di pertinente che lui non aveva mai sentito prima. Una piccola storiella o un aforisma.
Il museo non era organizzato in modo normale. Non c'erano teche a proteggere le collezioni esposte e la gente poteva avvicinarsi per apprezzare con il naso le opere d'arte. C'era proprio di tutto. Lisa era inebriata dalle fragranze che si diffondevano nell'aria e cercava di camminare piano e con gli occhi chiusi. Miguel la seguiva distratto. Sperava di fare colpo ed insieme di non spendere più di un'ora con la bella dottoressa.
Basilico, pepe, vaniglia, prezzemolo, ma anche fiori di diverse varietà. La seconda sala era dedicata ai miscugli ed ai profumi sintetici. Ed in un angolo, c'era una bottiglietta che conteneva un liquido giallo ed aveva il cappuccio rosso bordeaux. La confezione della bottiglietta era anch'essa rossa con delle foglie dorate e la scritta “Opium” al centro. Lisa prese un foglio di carta posto a fianco del profumo e se lo portò al naso.
Inspirò profondamente e rimase con gli occhi chiusi. "Yves Saint Laurent era ossessionato dalla cultura orientale. Vedeva in essa un simbolo di erotismo e lascivia, un'allegoria della sottomissione maliziosa e dell'eccitazione che non aveva riscontri nella società occidentale. Troppo rigida e attaccata alla sicurezza del perbenismo e dei sensi di colpa. Il nome stesso di questo profumo rievoca l'essenza dell'oblio e della dipendenza. Opium." Lisa aprì gli occhi e si girò verso Miguel. "Ci fu uno scandalo quando questo profumo venne messo sul mercato nel 1977. Scatenò le ire di vari manifestanti antidroga. E per questo il successo fu ancora maggiore. Senti. Annusa il garofano, la cannella, l'arancia e l'Ylang Ylang. Questo é il profumo più sensuale che abbia mai provato. Purtroppo non é molto facile da trovare".
Miguel rimase senza parole. Avvicinò il naso al foglio di carta che Lisa teneva ancora in mano e fece come per odorarlo. Però la sua mano si chiuse sul polso di lei e la tirò a sé. Quasi con violenza. Senza che si rendesse conto di quello che stava davvero succedendo, Miguel la baciò sul collo, morbido e caldo. Il suo odore vinceva e sottometteva qualsiasi altro. Sconfiggeva anche la freschezza del sapone ed il profumo che Lisa aveva adoperato, Coco Chanel. Sulla sua pelle c'era posto soltanto per la sua impronta olfattiva. Miguel provò l'impulso di morderla e di leccarla, ma Lisa non gliene diede la possibilità. Con un gesto deciso si staccò da lui e si portò la mano sul collo. Sul suo viso c'era un'espressione indefinibile. Da quella più che da altro Miguel capì di aver fatto un'enorme cazzata. Il tempo si fermò. Si guardarono per un lungo istante. Lei lasciò cadere il foglio intriso di Opium e senza dire una parola se ne andò via. Miguel fece il gesto di inseguirla ma correndole dietro vide una cosa che lo fece desistere. Dopo aver oltrepassato la porta della stanza, un faretto puntato su un Hymenocallis aveva illuminato il volto di Lisa. Le sue sopracciglia erano contratte in un'espressione furente, ma le guance erano rosse e sulle gote luccicavano righe umide e dritte di lacrime gravide. Quelle lacrime paralizzavano Miguel e gli fecero perdere qualunque volontà di inseguirla. Lo stupore si dissolse quando la tasca interna del suo impermeabile cominciò a squillare. Senza distogliere gli occhi da Lisa che si stava allontanando a passo svelto lungo il corridoio Miguel prese il telefonino dalla giacca e lo lasciò vibrare per un po' nella sua mano destra.

IL TITOLO


"Pronto?"
"Senti, dobbiamo parlare. Non mi importa se stai scrivendo, fumando o studiando le successioni dinastiche del regno di Bernicia. Sto venendo a casa tua"
"Aspetta, frena, che é successo? Anzi no, non lo voglio sapere. Vieni qui che devo parlarti anch'io, che mi sa che il mondo ha iniziato a congiurare contro la mia sanità mentale. Non sono neanche più certo di essere sveglio. é tutto così... così... Merda, non mi viene neanche un aggettivo per descriverti come mi sento.."
Lisa percepì il panico nelle parole di Victor e si spaventò a sua volta. Aveva sentito quel tono di voce soltanto in un'altra occasione. Ed anche quella volta si era trattato di una telefonata. Victor aveva una sorella che non vedeva spesso, ma a cui voleva molto bene. Nonostante fosse più grande di lui di due anni, lui la chiamava la sua patatina perché era esile e croccante come una Pringles ed altrettanto indifesa. Quando il padre si era suicidato in quel modo così orrendo, Annette aveva appena iniziato a frequentare il primo anno di università. Era appassionata di lingue latine e si era iscritta all'università di Santiago de Compostela in Spagna. Da allora niente era rimasto lo stesso. Il sottile equilibrio di quella donna iniziò a frantumarsi sotto le suole di assurdi sensi di colpa. 
Dieci anni dopo un vecchietto l'aveva trovata sulla panchina di un giardino pubblico in periferia incosciente e con una siringa che le pendeva dal braccio pallido. Il vecchietto era un tipo coraggioso. Non si era fatto prendere dal panico ed aveva telefonato immediatamente alla polizia che aveva fatto venire un'ambulanza. Annette era stata portata all'ospedale dopo lavorava Lisa e la polizia aveva trovato nelle sue tasche un numero di telefono scritto su un pezzo di carta. Il numero di Victor. Quando lui era stato avvertito aveva immediatamente lasciato la redazione, preso l'automobile e guidato come un pazzo fino all'ospedale. Durante la traversata aveva telefonato a Lisa per chiederle di andare al pronto soccorso a sincerarsi sulla situazione finché non fosse arrivato lui. Il suo tono di voce, di solito così controllato e sicuro era rotto dal vibrare delle emozioni e la sua bocca vomitava parole che si accavallavano nella linea telefonica come le automobili in un tamponamento a catena. Lisa dovette chiedergli più volte di ripetere quello che aveva detto. Non aveva mai visto prima la sorella di Victor, nonostante lui gliene avesse parlato spesso. Dopo un'iniezione di Narcan, Annette era ritornata dal regno dei morti, ma si era rifiutata di parlare di quello che aveva vissuto così come di qualsiasi altra cosa. Lo psicologo era convinto che lei avesse cercato l'overdose ed aveva asserito che non era affatto scontato che non ci avrebbe riprovato nelle ore successive. Victor la riportò a casa con lui e si prese un lungo periodo di ferie per prendersi cura della sorella. Annette non era una drogata. Quella era la seconda o terza volta che si bucava. La siringa le faceva orrore, ma non aveva trovato nient'altro per stemperare la pena e lo schifo che aveva di sé stessa. Aiutata da Victor e da un bravo psicologo, Annette era riuscita a trovare un modo per ricominciare a voler bene a sé stessa. In quel momento, ad un anno e mezzo di distanza, stava lavorando sodo in una comunità terapeutica per alcolisti e da anni non si sentiva così felice.
"Pronto?"
"Si, scusami, sono qui. Va bene, arrivo subito. Cerca di stare calmo, sei sicuro che non vuoi dirmi almeno di cosa si tratta?"
"No no, devi stare qui, in piedi davanti a me mentre ti racconto tutto. Se non ti facessi vedere in prima persona... cose... Cristoddio, lo so che sto blaterando cose che sembrano senza senso, ma ho bisogno che tu venga subito. Ho bisogno che mi guardi negli occhi. Hai la macchina o vuoi che ti venga a prendere?"
"Ho lasciato l'automobile qui vicino, dammi solo mezz'ora e sono da te. E Victor?"
"Dimmi"
"Ricordati che devo parlarti anche io"
"Si si, ho capito. Se ti sarà rimasto fiato dopo la corsetta surrealista che ti sto per far fare, mi metterò le scarpe da ginnastica anch'io"
In circostanze normali Lisa avrebbe sorriso. Victor non perdeva mai il controllo delle proprie virtù dialettiche. Stavolta però era diverso. 

Dopo la telefonata Victor si mise alla finestra con una sigaretta in mano. Fumava distratto mentre guardava la via sottostante. Era poco trafficata e l'altro lato della strada dava su un piccolo parchetto con tanto di lago, papere ed alberi. Un posto tutto sommato gradevole in primavera ma un po' triste e spoglio in inverno. Rimase in quella posizione per un po', perso nei suoi pensieri ed ascoltando a tratti un album di Marcus Miller. Le note del basso accarezzavano le casse e l'atmosfera della stanza, mischiandosi e confondendosi con il vento che piegava le fronde dei platani nel parco. Fuori, grumi di nuvole si aggregavano e scomponevano pigri sotto un cielo plumbeo e grave. Victor guardò l'ora sull'orologio a pendolo alle sue spalle, accanto alla sua scrivania. Erano da poco passate le due.
Il campanello squillò due volte. Victor sorrise ed andò ad aprire la porta. Lisa gli avrebbe creduto?
Dopo averle aperto tornò in silenzio accanto alla finestra a guardare fuori. Lisa si tolse il giaccone e lo mise su una poltrona. Per una specie di tradizione bizzarra e personale, quando Lisa e Victor si vedevano non si rivolgevano la parola finché non si sentivano a proprio agio. Magari si versavano qualcosa da bere o mettevano su qualche disco. 
Lei si scrollò il freddo di dosso, rabbrividendo e sfregandosi le mani
"M2?" disse infine. Si riferiva all'album di Miller che suonava in sottofondo. Victor annuì senza girarsi. "Mi dispiace, amore mio", pensava, "Mi dispiace tanto, ma ho bisogno che tu te ne renda conto adesso. Ho bisogno di te, della tua abilità di chirurgo, della tua freddezza davanti alla demenza suprema che é la morte. Non ce la faccio più ad affrontare da solo questo carosello Junghiano"
"Ti va se lo cambio? Tanto sono sicura che non lo stai ascoltando". 
Lisa scorse il dito sui CD accanto allo stereo e scelse un disco dei Rare Groove Orchestra.
"Allora, cosa dovevi dirmi di tanto sconcertante?"
Victor si girò ed inspirò profondamente.
"Non so perché e non chiedermi da dove mi viene questa sensazione, ma io sapevo che mi stavi per telefonare un attimo prima che tu prendessi il cellulare"
Lisa lo raggiunse alla finestra e gli levó un ricciolo dalla fronte in un gesto intimo, quasi materno.
"Non mi sembra così eccezionale. A me capitava con mia madre. Il più delle volte quando mi squillava il telefono riuscivo ad indovinare che era lei"
"No, non capisci. Io non ho indovinato che eri tu al telefono. Io ho predetto che mi avresti telefonato. Guarda. L'ho anche scritto. Puoi non credermi, ma ti giuro che stavo proprio scrivendo che tu mi stavi per telefonare"
"Beh a volte capita...". Lisa non capiva tutta questa enfasi. Victor era fin troppo razionale. Non era da lui perdere la bussola per una banale coincidenza.
"Va bene, hai scritto che ti stavo per telefonare, non mi sembra una cosa così complicata da credere. Vuol dire che te lo sentivi. A volte tra le persone si stabilisce una sorta di connessione."
"Sapevo che sarebbe stato difficile spiegarti. Per questo ho pensato che, invece di illustrarti tutta la storia, é bene che te ne faccia un'idea tu stessa"
Si avvicinò alla macchina da scrivere e ne tolse il foglio sul quale stava scrivendo. Lo impilò insieme ad un paio di altri che mise nelle mani di Lisa.
Lei si sedette ed iniziò a leggere. Victor continuò ad osservarla senza muoversi. Lisa avvicinò la testa al foglio, come alle prese con una frase complicata ed oscura. Man mano che leggeva le sue sopracciglia continuavano ad inarcarsi e a tentare di congiungersi tra le pieghe della fronte aggrottata a fisarmonica. Infine alzò gli occhi nella direzione di Victor, incredula, quasi sgomenta, con la bocca aperta come una ragazzina davanti ad uno spettacolo di magia.
"Bello vero? Vai avanti. Immagino che per te diventi ancora più interessante in seguito"
Lisa non disse una parola. Tornò con lo sguardo sui fogli senza chiudere la bocca, ipnotizzata dall'inchiostro e dalle parole che leggeva. Ad un certo punto balzò in piedi urlando "Questa poi!!". Victor la vide impallidire e rimettersi seduta come se avesse perso le forze tutto d'un tratto.
"Brutto stronzo!!" gli urlò contro "Mi hai fatta spiare".
Victor scosse la testa incredulo. Non aveva pensato a questa reazione.
"Ti giuro su tutto quello che ho di più sacro che non ti ho fatto spiare. Non sapevo neanche che cosa stavi facendo. Sono tre giorni che non ci sentiamo."
I fogli che Lisa stava leggendo fino a cinque secondi prima ora pendevano dalle sue dita. Aveva abbandonato la fronte sul palmo della sua mano destra, con il gomito a sua volta appoggiato al bracciolo della poltrona. La sua testa era chinata verso il pavimento ed i capelli le coprivano il volto. Sembrava una marionetta senza forze, lasciata inerte su una sedia di cartapesta. 
'Benvenuta nell'antro di Mangiafuoco, in cui tutti gli asini sono umani e tutti gli umani sono pagliacci' pensò Victor.
"E' per questo che non volevi ch'io leggessi quello che stavi scrivendo? ... 
Che stronza. Non vedevo l'ora che mi leggessi le tue storie. E invece te ne esci con questa roba?! Che volevi ottenere, me lo spieghi? Io non ti appartengo. Non appartengo a nessuno, capito? E adesso, prima che me ne vada e tu non mi veda mai più, dimmi perché l'hai fatto. Cosa volevi dimostrare? Eri geloso? Avevi paura che scopassi con qualcun altro? Che permettessi a qualcun altro di..."
"Due giorni fa hai sognato tua madre. Hai sognato che lei veniva a trovarti e ti faceva stendere prona sulle sue ginocchia. Ti dava affettuose pacche sul sedere, come faceva sempre quando eri piccola e non volevi addormentarti finché lei non veniva a "schiafferelleggiarti", come dicevi tu. Ti schiafferelleggiava dicendoti che non dovevi preoccuparti mai più per lei, che aveva ancora il suo barattolo di marmellata di marroni nella dispensa e non le serviva altro nel posto dove lei stava."

Silenzio

Ci sono dei silenzi metafisici che descrivono un attimo che diventa eterno. Il silenzio prima di un grido d'orrore. Il silenzio che ci imbarazza e che diventa la barriera del suono tra due persone che non sanno cosa dirsi. Il silenzio del lutto e quello del piacere. Il silenzio tra Victor e Lisa era di un altro tipo. Del tipo, dammi due secondi di tregua mentale. Solo due secondi e poi mi stordisci con tutte le spiegazioni che vorrai schiaffarmi giú per la gola. Dammi due secondi per tentare di raccattare al volo i pezzi di coscienza che si stanno sgretolando e diluendo tra nervi in tensione, pronti a prendere la strada della fuga mentale. Due secondi di fragile ceramica. 
Uno, due.
Victor continuò "Come faccio a conoscere i tuoi sogni? É scritto lì sopra. Quelli non potrei spiarteli, neanche se volessi. Come si fa a spiare un sogno?Me ne sono accorto solo quando l'ho riletto. Non ricordo di averlo scritto ma questo non vuol dire nulla. Ho sempre bisogno di rileggere i miei racconti quando li ho terminati. Quando finisco di scrivere ho sempre un'idea molto vaga e fumosa di quello che mi é uscito dalla penna.
Non me ne sono mai curato più di tanto, finché un giorno é squillato il campanello della porta e non sono andato ad aprire. E lo sai chi c'era alla porta?"
Lisa non rispose. Riprese i fogli che le erano caduti dalla mano e si rimise a leggere, con un'espressione seria. Non mostrava in alcun modo di aver capito quello che Victor le aveva detto. 
Da parte sua lui decise di darle ancora un po' di tempo. Di aspettare che fosse lei a fargli domande. “Conosco la battaglia che stai conducendo contro te stessa, amore mio. E' come se la realtà si fosse presa una bella sbronza e si fosse messa a parlare con me in quel dialetto autistico che gli alcolizzati usano per dialogare con i propri vestiti. Se però non é la morte che devi affrontare, ma l'assurdo, saprai mantenere il tuo distacco, amore mio? Prego Dio di sì. Prego Dio che tu riesca a credermi”.

A guardare questa scena da fuori si sarebbe detto che la donna e l'uomo avessero esaurito le battute del copione e stessero aspettando la calata del sipario. Il guizzo drammatico nell'opera da due soldi di un saltimbanco buffone.

Lisa si rimase in quella posizione, assorta e concentrata, tastando i fogli con i polpastrelli per capire se era sveglia, se non avesse perso il contatto con le proprie percezioni.
"Ce ne sono altri?" disse dopo un'eternità.
"Altri cosa?"
"Hai scritto altre pagine di questa roba?"
Victor cercò di interpretare lo sguardo che lei gli stava lanciando. Sembrava estremamente concentrata. Con la stessa espressione che aveva quando suonava.
"No, non ce ne sono altre. E non credo ce ne saranno mai più." disse infine.
Lisa annuì ed infine parlò lenta, come cercando le parole giuste per esprimere un concetto astratto e volatile.
"Quando ero piccola avevo paura del buio. Mio padre passava la serata in camera con me finché non mi addormentavo. Ogni tanto se mi svegliavo durante la notte urlavo così tanto che la mattina dopo mi faceva male la gola. Ricordo le carezze affettuose di mia madre dopo che aveva chiuso la finestra e le tende. Ricordo le sue canzoni e le pacche sul sedere dal ritmo regolare. I suoi schiaffetti erano come dei colpi di remi che mi traghettavano piano piano fino al sonno. Il buio mi faceva orrore. Ma non per le solite ragioni, mostri nell'armadio o l'uomo nero dietro le tende. No. Era proprio il buio che mi terrorizzava. Il fumo cieco che aspettava quieto che la lampada gialla della mia camera si spegnesse, per inondare la stanza, la casa, tutto il mondo. Mi sembrava di soffocare in quel buio, non riuscivo a sopportare che stravolgesse completamente la mia stanza, che distorcesse gli spazi, nascondesse le pareti, calasse un mantello cupo e grave sulla realtà alla quale ero abituata. 
“La sensazione non mi ha mai abbandonato del tutto. Ancora adesso spengo la luce con una certa inquietudine e mi sbrigo ad infilarmi sotto le coperte e a dormire."
Si morse il labbro inferiore prima di continuare.
“Vedi questi fogli che dici di aver scritto? Ecco, questi fogli sono il buio, il black out. Come faccio a credere a quello che mi dici? Che vedi nei sogni? Che scrivi cose che non puoi sapere?"
"Lisa, io..."
"Zitto. Fammi parlare. Devi capire cosa stai cercando di farmi accettare. Vedi questi fogli?" continuó mostrando i fogli con il braccio teso con lo stesso gesto di un arbitro di calcio che ammonisce un giocatore. "Ognuna di queste parole é una pugnalata, anzi no, peggio... un insulto alla realtà. Il buio di quand'ero bambina, ma senza la sicurezza di poter almeno accendere la luce, se proprio diventa insopportabile. Senza la certezza di avere un modo per far tornare le cose alle loro normali dimensioni. Dimmi Victor, se ti credessi, e veramente non mi hai spiato, come potrei accendere la luce? Sotto quale coperta potrei nascondermi da... da questa roba?".
La voce di Lisa tremava, ma non era rotta dal pianto. Victor non l'aveva ancora mai vista così. Tentò di dire qualcosa, ma lei lo interruppe ancora con un gesto brusco della mano. Respiró profondamente.
"Intanto inizia a dirmi tutto quello che sai. L'unica cosa che posso prometterti é che cercheró di ascoltarti senza singhiozzare, o persino respirare".
Victor allora parlò. Raccontò della strana visita di Robert Liefmann e delle due cartelline che gli aveva consegnato, di come una delle due contenesse informazioni e fotografie per mettere insieme uno scoop sensazionale. Un puzzle che lui non avrebbe mai neanche immaginato di poter mettere insieme. Raccontò dell'altra cartellina che aveva ricevuto. Quella che conteneva gli episodi di un racconto che aveva scritto quando era troppo piccolo per capire le differenze tra romanzo e fiaba. Cercò di ricordare tutti i particolari di quello che gli era capitato e dell'idea di scrivere una storia che si ispirasse alla realtà quotidiana ma che non avesse meta o fine. Scritta per puro amore della narrazione e concepita con un vago sapore di autoanalisi. Parlò per quasi un'ora e si fermò soltanto per leccare la colla della cartina con la quale si stava preparando una canna. 
Lisa dal canto suo era rimasta in silenzio ad ascoltare e a rileggere il plico che aveva poggiato sulle ginocchia, quasi a trovare conferma di qualche particolare o a controllare la cartella clinica di un paziente in terapia intensiva. Alla fine disse
"Tutto quello che hai detto é sorprendente e degno di un film di Charlie Kaufman. Il diavolo però sta nei dettagli. Me ne sono accorta mentre parlavi. Forse é vero che neanche tu sai bene quello che hai scritto, ma una cosa é certa: questi fogli descrivono il 99% della realtà. Per il resto alcune cose non coincidono completamente e non mi tornano del tutto. 
Tralasciando le considerazioni personali, ad esempio, non é vero che Miguel é un assassino. Le conversazioni che hai riportato sono perfette e sono sorprendenti. Sono minuziose addirittura nel descrivere il modo in cui io e lui abbiamo parlato ed interagito. Tuttavia ti ripeto che lui non é un assassino, ne sono quasi certa"
"E come fai a saperlo?"
"Non lo so con certezza, ma so di sicuro che non é stato ricoverato perché colpito da una pallottola, ma per un'ernia del disco. Per di più mi ha detto che lavora come pittore, ed io gli credo"
Victor fece quasi per ribattere che Miguel, pittore, assassino o imbianchino che fosse aveva però ben chiaro in mente quello che avrebbe voluto fare con la sua bella e per molti versi condiscendente dottoressa, ma si trattenne dal dirlo, sapendo di non avere nessun diritto di rinfacciarle alcunché.
"Va bene, il racconto non coincide in tutto e per tutto con la realtà, e allora? Io sono già fin troppo scosso con quello che invece coincide. E' una specie di maledizione, come quella di Cassandra."
"Tutto questo é pazzesco. Mi tornano in mente i finti medium che per i due soldi di qualche infelice si mettono a parlare con la voce roca e fingono di essere posseduti dall'anima di qualche defunto. Ti prego, dimmi che é tutto un macabro scherzo"
"Mi piacerebbe, ma purtroppo é tutto vero. Credimi, non ho alcuna intenzione di diventare un veggente. Preferisco non scrivere più neanche una riga".
Lisa si alzò dalla poltrona e si fermò davanti al mobiletto dei liquori. Si versò due dita di Ouzo e si portò il bicchiere alle labbra con tutte e due le mani. Quasi che invece del liquore stesse sorseggiando una tisana calda. Era talmente concentrata che Victor non si sarebbe stupito di sentire il rumore degli ingranaggi mentali ticchettare al ritmo di pensieri analitici. Finito il drink se ne versò un altro e disse:
"Ci sono solo due cose che possiamo fare a questo punto.
La prima é mantenere la calma. In fondo non é successo nulla di particolarmente grave. Anzi, se escludiamo che tutta questa storia sia soltanto il frutto di una serie eccezionale di coincidenze, cosa ancora tutta da dimostrare, ti é stata data in dono una dote che l'umanità va cercando avidamente dall'alba dei tempi"
"Che cosa?"
"Beh si, puoi addirittura chiamarla veggenza" rispose lei con uno strano bagliore negli occhi. Assurdo, pensó senza dirlo in modo esplicito.
"Questo sempre ammettendo che io abbia scritto cose che sarebbero comunque accadute, e di questo non sono affatto convinto. Ad ogni modo, qual é la seconda cosa che possiamo fare?"
"La seconda cosa che possiamo fare é contattare l'unica persona che può spiegarci quello che sta succedendo"
"E sarebbe"
"Fernando"
Victor aggrottò le sopracciglia ed un angolo della bocca. Ammesso che si possano aggrottare gli angoli della bocca. Si girò lento verso la cucina e si versò un bicchiere d'acqua senza dire nulla. 
Quando aveva avuto il suo primo orgasmo era rimasto quasi paralizzato, immerso nella vasca da bagno con il suo sperma che si sfilacciava e filava una strana lana lattosa nell'acqua tiepida, mentre lui non riusciva a frenare le contrazioni dei corpi cavernosi. Pensava che un piacere così annichilente non poteva essere normale e si aspettava una contro-reazione da un momento all'altro. Un malessere generale, una fitta lancinante, convulsioni, qualsiasi cosa. 
Strinse le palpebre nella spasmodica attesa del dolore. Come quando sbatteva con le dita dei piedi contro le gambe dei mobili. Un attimo prima che i nervi pompassero il dolore nelle sinapsi, profeti di cataclismi cellulari, lui sapeva con certezza che il cocchio trainato da cavalli urlanti sarebbe infine deragliato nella corteccia, sovrascrivendo qualsiasi altra percezione con il suo lampo di totalità. 
Dopo l'orgasmo rimase fermo per un sacco di tempo, finché l'acqua non si era talmente freddata da essere costretto ad uscire. Il sollievo, insieme con gli ultimi strascichi del piacere, gli avevano fatto venire sete e lui si era fatto un enorme bicchiere d'acqua fresca. Da allora, aveva sempre associato questo piacevole coacervo di emozioni con un enorme bicchiere d'acqua di rubinetto. In cerca di queste sensazioni aprì il rubinetto e bevve avido. Non sentì alcun sollievo, ma almeno il gesto rituale aveva diminuito l'ansia. Lisa aveva finito il suo drink e l'aveva raggiunto in cucina.
"Ammettiamo per un attimo solo che io abbia voglia di continuare con questa pantomima. Come diavolo faccio a parlare con Fernando? Non esiste, é un personaggio partorito dalla mia immaginazione. E poi a cosa potrebbe giovarmi il farlo?"
"Nel tuo racconto Fernando stava parlando con qualcuna"
"Betty"
"Sì, appunto. Il loro discorso stava entrando nel vivo ed é stato interrotto da Liefmann"
"Liefmann non ha certo interrotto loro. Ha interrotto me."
"E' la stessa cosa. Interrompendo te ha interrotto loro"
"Non sono certo di capire dove stai andando a parare con questo discorso. E' come vivere in un quadro di Dalì o qualcosa del genere"
"Ascoltami. Non é vero che si può semplicemente smettere di vivere certe sensazioni.Il solo fatto di esistere e di muoversi dentro questa sorta di quadro fa in modo che dobbiamo adattarci. Non ricordo chi aveva detto una volta che quando tutto diventa assurdo si possono fare solo due cose: impazzire o ridere. Le regole di questo gioco che conosciamo come realtà hanno iniziato a vacillare sul serio. In particolar modo quando questo Livmann"
"Liefmann"
"E' uguale. Questo Liefmann ha fatto la sua comparsa in uno di questi racconti. Come l'avevi immaginato prima di ritrovartelo davanti?"
"Non sono del tutto sicuro. é come quando ti masturbi."
"Che intendi?"
"Beh, mi ricordo che una volta ti raccontai che di solito mi masturbo pensando a situazioni che ho già vissuto. Arricchendole di particolari, magari, ma in generale tendo a rivivere esperienze che ho già fatto. Tu invece mi dicesti che quando ti masturbi ti concentri su una persona come fosse un manichino."
"E' vero, ma non te l'ho mai raccontato, sono sicura. Sono abbastanza pudica per quanto riguarda questi discorsi".
Victor si zittì un istante e sorrise malizioso. Parlare di sesso era una cosa che lo eccitava in qualsiasi momento. Precipitando da uno strapiombo insieme con una donna avrebbe mitigato l'orrore della caduta scherzando sul fatto che sognare di cadere é in effetti un simbolo che denota voglia di scopare.
"Ok, non importa come lo sappia. Sono certo comunque che quando ti masturbi non pensi a nessuno di preciso. Ti concentri su alcuni particolari che percepisci come eccitanti e non pensi ad altro che a quelli. Non fai supposizioni su come il tizio (o la tizia) che popola la tua fantasia in quel momento sia vestito o su qual é il colore dei suoi occhi o dei suoi capelli. Semplicemente rimani affascinata ed eccitata da un manichino intravisto in una coltre di nebbia"
"Non vedo però cosa c'entri questo con la domanda che ti ho fatto"
"C'entra eccome. Io immaginavo Robert Liefmann così come tu immagini i tuoi strani amanti nella vasca del tuo bagno o nel tuo letto durante notti solitarie e genitali. Non gli avevo dato un volto preciso, ma sapevo che avrebbe avuto un bastone, I capelli brizzolati e sarebbe stato magro come un chiodo per appendere una miniatura."
"Come sia o non sia, mi sembra che questo immaginato figlio di puttana sia stato un po' il centro di questa attività paradossale, surreale, arcana, chiamala come cazzo ti pare. Mi sembra giusto quindi che sia tu a riportare le cose alla normalità. Scrivi qualcosa, io intanto mi ubriaco" disse camminando piano verso il mobiletto degli alcolici.


CONTINUIAMO CON FERNANDO

"Finalmente ci rivediamo, dopo così tanto tempo". Betty non riusciva a credere ai suoi occhi. La nebbia fitta lasciava intravedere appena il logorio del tempo dipinto sulle pareti di mattoni delle case nella zona del porto. L'acqua si rompeva contro i piloni di legno marcio di uno dei moli ormai in disuso e cantava il suo mantra sibilato. L'odore era penetrante e non del tutto spiacevole. Aria salmastra e qualche verdura che marciva silenziosamente in lontananza. L'uomo in completo gessato stava camminando tranquillo verso di lei. Teneva il viso rivolto verso la sua gonna, ma gli occhi erano puntati verso i suoi. Le labbra rosse erano rilassate e lasciavano intravedere appena il bianco degli incisivi in un'espressione tra sogghigno e sorriso sincero. Uno di quei sorrisi che annunciavano guai. E l'uomo era una baleniera piena di guai e mistero. Camminava con il petto in fuori e con quei passi lenti e un po' strascicati che strillavano a chiunque volesse interpretarli che erano passi di un ballerino di flamenco.
Betty non ricordava ancora bene dell'ultima volta che si erano visti. Ricordava che c'entrava una, cos'era? Una cattedrale? Una chiesa? Comunque un posto monastico e solenne.
"Era una cattedrale" disse Fernando avvicinandosi e mettendole una mano su una spalla.
"Cosa era una cattedrale?"
"Non ha importanza" rispose senza smettere di guardarla negli occhi. Betty sentiva l'odore del mare, intenso come la carezza di un bisbetico.
"Dobbiamo parlare" continuò "abbiamo poco tempo e le cose da dire molte e complicate. Vieni, conosco un posto qui vicino"
Betty sentì la mano di Fernardo afferrargli la sua mentre si voltava quasi di scatto. Si lasciò tirare per un po' e poi ritirò la mano lentamente e la mise nella tasca del suo cappotto scuro. Passarono un paio di vicoli e poi entrarono in una taverna in una strada stretta anchesoltantoper farci passare un somaro magro e vecchio. L'interno la stupì. Il locale era grande, tirato a lucido ed il colore principale era il bianco latteo del marmo. le sedie del locale erano vellutate e comode e la gente era vestita con completi elegantissimi. Sulle prime lei si sentì un po' a disagio, dopodiché si rese conto di essersi vestita come per l'occasione, di nero ed un po' provocante. Un cameriere in livrea li condusse ad un tavolino vicino ad un palco su cui un pianista stava eseguendo un ottimo swing.
"La realtà non esiste" esordì Fernando dopo aver chiuso gli occhi per un istante. Betty aggrottò un sopracciglio."Esistono tante realtà" continuò "una per ogni persona che sia in grado di formulare pensieri. Ognuna di queste realtà tende ad armonizzarsi con le altre, in modo che più o meno abbiamo tutti una visione congruente di ciò che esiste"
"Possiamo avere una conversazione normale, per favore? Non mi importa della realtà o se mi sto immaginando tutto e sono matta. Io volevo solo vedere te".
Fernando sgranò gli occhi e si drizzò di colpo. Colpito dalle parole della donna. Aveva sentito il bisogno assoluto di parlare a Betty, spiegarle tutto in un modo il più possibile comprensibile e chiaro chi egli fosse e quale era il suo scopo. Ne sapeva abbastanza per capire come gli fosse venuto un pensiero simile e chi lo avesse dettato alla sua coscienza. Tuttavia questa situazione non se la aspettava. Sapeva che il vero ascoltatore del discorso aveva una fretta dannata di sentire le informazioni che poteva ottenere da lui e non si aspettava variazioni narrative consistenti. Poi però si soffermò a pensare che l'essersi incontrati in un posto così evocativo e denso d'atmosfera come il porto era un segno inequivocabile dello stile che il timoniere aveva scelto come contesto e decise di rilassarsi e lasciarsi trasportare dalla situazione.
"Perdonami, ogni tanto tendo a dimenticare la buona creanza. Cosa prendi da bere? Se fai la brava bambina alla fine della serata dividiamo il conto a metà. Se no paghi tu" disse sorridendo e sciogliendo la tensione nella spalle. 
Betty sorrise radiosa.
"Sei strano. Ti muovi come il ramo di un albero in un pomeriggio ventilato e parli per enigmi. Mi fai un po´ paura ma allo stesso tempo non riesco ad ignorarti. Dimmi qualcosa di te. Dammi una scusa per scrollarmi questa scomoda diffidenza di dosso. Fammi essere tua amica"
Fernando aggrottò un sopracciglio, nervoso. Sapeva che il tempo era breve e la situazione labile e vacua, tuttavia adorava la femminilità quando si manifestava inaspettata. Fosse anche per bocca di una donna di carta comandata da un burattinaio villoso e fumato. Decise di giocare un po´ anche lui.
"Sono contento che tu l´abbia detto per prima. Sono stufo di essere trattato come un pezzo di carne da ragazze in preda ad una esagerata produzione di estrogeni. Non mi capita spesso che una donna voglia essere mia amica e ti ringrazio per non avermi chiesto, prima di qualsiasi altra cosa, se sono fidanzato. Anche io ti vedo come un'amica".
Betty non disse nulla, ma aggrottò un sopracciglio per un istante solo. Fernando colse al volo il moto involontario. Sapeva d'istinto che il meccanismo della seduzione non era altro che un gioco a rincorrersi in cui le cose dette non avevano alcuna importanza se paragonate alle azioni intraprese. 
Per questo motivo dopo aver verbalmente espresso disinteresse per un qualsiasi coinvolgimento sentimentale, sfiorò la mano di Betty con un gesto casuale ma sensuale. Respingi e tira. Le donne per lui erano un libro aperto. 
Betty sorrise e si avvicinò al bordo del tavolo. Stava per dire qualcosa quando il cameriere in livrea si avvicinò chiedendo se avevano scelto cosa mangiare. 
L'atmosfera era intima ed intensa. L'odore dei piatti e la musica del pianoforte tessevano momenti ipnotici. Fernando aveva lasciato cadere lo strano argomento con il quale aveva aperto la discussione e non sembrava volerlo affrontare di nuovo. Ogni tanto si zittiva come a cercare qualcosa negli occhi color nocciola della donna che gli sedeva di fronte. Dopo un attimo però riprendeva la conversazione dal punto nel quale l'aveva lasciata. 
Lei si stava divertendo. Non riusciva a capire se lui fosse interessato o meno a lei. Ad un certo punto le si era seduto vicino e le aveva preso la mano con un gesto delicato. Betty aveva pensato che la volesse baciare ed aveva fatto cenno di tirarsi indietro. Non voleva dare l´impressione di essere una donna troppo facile. Invece di baciarla, Fernando si lasciò scappare un sorrisetto di intesa ed iniziò a leggerle la mano.
"Ecco, vedi questa linea qui? Questa é la linea della personalità... Mmm, Interessante" 
Betty si avvicinò, incuriosita. Invece di continuare la frase, lui si appoggiò allo schienale e disse 
"Non voglio che mi baci, ci conosciamo troppo poco". Betty avvampò.
"Non volevo baciarti, volevo..."
"Guarda, non sono pazzo, c'é scritto anche qui" disse puntando il dito sul palmo della Betty. Lei si avvicinò di nuovo per vedere cosa ci fosse sul palmo e lui scoppiò a ridere 
"Vedi? Lo sapevo, vuoi baciarmi di nuovo. E' semplicemente piú forte di te, vero?”.
Lei scoppiò a ridere e lo colpì sulla spalla con un pugno.
"Facciamo così, ti adotto come sorella minore, così potrai baciarmi quando vuoi e nessuno penserà male. Basta che non te ne approfitti". 
Betty sorrise di nuovo. Le piaceva l'arroganza in un uomo se accompagnata da una buona dose di senso dell'umorismo e Fernando alternava le due cose con la maestria di un ballerino sociale. Lui non voleva che l'atmosfera si appesantisse più' del necessario, ma sapeva di non poter perdere di vista il motivo per cui si trovava lì. 
Il suo tempo, anche se del tutto arbitrario e legato ai capricci di quello che lui chiamava "il timoniere" era piuttosto ristretto e doveva sfruttarlo al meglio delle sue possibilità. 
L'esporsi all'intreccio per un periodo prolungato poteva portare guai seri, sia dal punto di vista narrativo che della sua personale incolumità. Liefmann era pericoloso quanto un orso ferito e lui non si faceva illusioni. Probabilmente era già' sulle sue tracce. Non aveva esitato a rompere le regole assumendo una forma ed una personalità' proprie per presentarsi al timoniere e questo era un esempio di quello che era disposto a fare per raggiungere i suoi scopi. Qualunque essi fossero.
Questi pensieri sorvolarono la sua mente nell'arco di un istante, prima di versarsi un bicchiere di vino e guardarsi attorno. Gli altri commensali stavano interagendo sempre di meno. I camerieri si aggiravano tra i tavoli con sempre minore frequenza e la gente non parlava quasi più', concentrata sui piatti con aria spenta ed uno sguardo vacuo. Anche Betty si era fatta d'un tratto silenziosa.
"Non ho più' voglia di mangiare" disse tagliuzzando con la forchetta il pescespada affumicato.
"Va bene, chiediamo il conto" . Fece un segno ad un cameriere immobile davanti alla cucina, il quale si riscosse immediatamente dal torpore e si precipitò al tavolo.
"I signori hanno mangiato bene?"
"Tutto squisito, grazie" rispose Betty senza neanche sollevare la testa.
"La signora si sente bene?"
"E' tutto a posto. Mi sento solo un po' debole. Una bella dormita mi rimetterà in sesto". 
Betty sbadigliò visibilmente. Fernando la aiutò ad alzarsi ed uscirono dal ristorante. Questa sonnolenza e lentezza erano degli strani sintomi che non suggerivano nulla di buono. Una volta fuori il sole pomeridiano li scaldò un poco. In sottofondo c'era un ronzio molto tenue, simile al rollio della sala macchine di un peschereccio, ma in lontananza, udibile appena. Betty non sembrò nemmeno accorgersi che non era più notte. Se il tempo fosse scorso in modo normale voleva dire che avevano passato almeno 15 ore dentro il ristorante. Fernando sapeva bene che nel posto in cui si trovavano le condizioni temporali ubbidivano a leggi del tutto diverse. Non ci fece caso più di tanto e si diresse verso una panchina lì vicino. Un posto valeva l'altro, ma lui preferiva trovarsi all'aperto e guardarsi attorno. Si sarebbe accorto subito se qualcosa non andava. Betty lo seguiva docile senza dire nulla e questo non era un buon segno. Una volta seduti lei si appoggiò alla sua spalla e gli disse 
"Tutto questo non sta capitando realmente, vero?"
"No" rispose Fernando
"é un sogno?"
"Ho paura di no. E' un po' complicato da spiegare"
"Quando avevo 10 anni mia madre mi portava spesso al parco vicino casa. C'erano uno scivolo, un'altalena ed un prato e mi divertivo con gli altri bambini a giocare a rincorrerci. Un giorno però uno di questi bambini mi ha spinto troppo forte sull'altalena. Io ho perso la presa e sono caduta dritta su una pietra, sbattendo la testa. Quello che é successo non lo ricordo molto bene, ma sono certa di essermene andata."
"Andata dove?"
"Non so. Andata via. Trasportata da qualche altra parte. C'erano altre persone attorno a me e mi ricordo che stavo facendo qualcos'altro. L'atmosfera era buia e le figure di quegli individui sbiadite e pallide. Mi sembrava tutto così vero. E ricordo questo nome, Grolbo. E la gente mi trattava come se quello fosse il mio vero nome."
"Grolbo? Era il tuo nome in quel posto?"
"Sì, e la cosa strana era il fatto che anche se sono rimasta svenuta per poco meno di un secondo, a me pareva di essere stata via per un'eternità. E di aver vissuto intere avventure e storie e di essere cresciuta. Ma poi quando sono tornata alla realtà..."
"Realtà..." ripetè Fernando pensieroso.
"Sì, quando sono tornata cosciente, ho capito che era stato solo un sogno. Eppure... la vuoi sapere una cosa? Quello che sta succedendo adesso é molto meglio definito, ma mi ricordo in modo troppo allarmante, l'altro posto. Un mondo strano ed antico al di fuori della realtà"
"Non esiste la realtà" Fernando le prese la mano "O se vuoi, esistono molteplici realtà"
Betty si accoccolò ancora di più e sbadigliò di nuovo. Il vento le soffiava tra i capelli e borbottava piano tra le pieghe della gonna. Fernando le prese la testa tra le mani e le baciò piano la fronte.
"Ho tanto sonno" disse Betty "Mi dispiace, non voglio che tu pensi che mi sto annoiando."
Fernando si frugò dentro la giacca, prese un fazzoletto lo bagnò della sua saliva e con quello inumidì le palpebre di Betty. Lei si irrigidì come se avesse ricevuto una scossa elettrica.
"Non devi addormentarti. Non abbiamo molto tempo e dobbiamo sfruttarlo come possiamo"
Betty si riscosse un poco. "Lo senti anche tu questo suono?"
Quello che fino ad un istante fa era un brusio di sottofondo era adesso un suono molto meglio definito e meno lontano. Il ritmo era quello di una qualche canzone jazz popolare con tanto di ottoni e percussioni.
"Sembra un funerale jazz" disse Betty mentre si appoggiava di nuovo con la testa sulla spalla di Fernando. Lui si fermò ad ascoltare per un paio di secondi e si fece serissimo in volto. Senza voltarsi dalla parte della melodia disse "é il marchese inchiostro che ci sta cercando". Betty voleva avere la forza di chiedere spiegazioni ma si sentiva troppo bene per parlare. Un piacevole tepore le pervadeva le cosce e stava salendo su per la pancia addensandosi attorno al suo ombelico. Voleva concentrarsi e perdersi in quella sensazione meravigliosa.
"Ascoltami, abbiamo ancora meno tempo di quello che credessi e c'é qualcosa che ti devo dire e che riguarda la tua vita e quella di colui che te l'ha data"
Betty replicò con un filo di voce "...mio padre..."
"Molto più di tuo padre. Il tuo vero creatore, colui che é in grado di manipolare e modellare l'energia più potente di cui l'uomo dispone e che gli permette di essere simile a Dio. Puoi chiamarla creatività".
Il rumore si era rivelato uno swing ed andava crescendo sempre più forte. Era vicino. Fernando si immaginò una banda di musicisti di colore in procinto di voltare l'angolo. Un odore di marijuana assalì il suo naso e l'aria si fece d'un tratto rarefatta. Fernando adagiò Betty sulla panchina.
Dall'angolo della strada spuntò una banda al completo vestita come i Beatles nella copertina di "Sgnt. Pepper's lonely hearts club". Gli ottoni delle prime file facevano un frastuono incredibile in una versione a tutto volume di 'String of pearls' di Glenn Miller. 
La voce di Fernando si fece più potente. Betty tentò di scrollarsi il sonno di dosso senza successo. Fece appena in tempo a chiedere "Chi sei tu?" dopodiché chiuse gli occhi ed il suo respiro divenne immediatamente profondo. Si era addormentata in un istante. 
Fernando si voltò verso di lei e sorrise dolcemente. Sapeva che lei non poteva sentirlo, ma sapeva anche che il suo messaggio era destinato ad altre orecchie.
"Io sono una creatura dell'ispirazione. Ce ne sono altri come me, ma io sono tra i più vecchi. Io traggo vita da una delle cose più antiche ed intrinseche nell'universo umano. Qualcosa di così istintivo e primordiale da trascendere addirittura il linguaggio". 
La powerbrass era ad un centinaio di metri da loro. Il volto dei musicisti era rosso dallo sforzo. Soffiavano nei loro strumenti a fiato come se fossero le trombe del giudizio universale ed i percussionisti si slogavano le spalle sulle loro grancasse. Fernando ignorò il frastuono e si avvicinò all'orecchio di Betty, parlandole calmo ma in fretta. 
"Io sono la danza. La danza che ha ispirato riti, amori, passioni, malie. La danza é stata scintilla d'ispirazione per l'uomo così tante volte e da così tanto tempo da evolvere una propria coscienza. Attraverso racconti, opere musicali, sculture, quadri fino ai rituali d'accoppiamento degli animali". 
La melodia già deformata dalla foga eccessiva dei musicisti si ruppe del tutto. I componenti della banda abbandonarono il motivo e si misero a suonare un'unica nota in canone. 
"Io sono questa coscienza. Io sono l'ispirazione creata dalla danza. Il mio corpo sono le opere che ispiro". 
I musicisti erano ormai ad un passo da Fernando. 
"Anche Liefmann é una creatura dell'ispirazione, ma la sua coscienza é l'evoluzione di un istinto ancora più antico e potente. Tenterà di manipolare l'ispirazione se gliene verrà dato modo, così come sta accadendo adesso. Tenterà di distruggere l'ispirazione perché lui non vuole che le cose cambino ora che è diventato potente". 
La banda iniziò a disporsi attorno alla panchina, circondandola. Il volume aveva raggiunto un livello così elevato che i vetri degli edifici attorno scoppiarono all'unisono. Betty era inerte sulla panchina con un rivolo si sangue che le colava dalle orecchie. Fernando contrasse il volto in una smorfia di dolore. Alzò lo sguardo verso il cielo ed iniziò a gridare.
"Mi ascolti? Io so chi sei! Piantala di giocare e di inventarti queste stronzate. Stammi a sentire! La creatività è la matita con cui disegni Dio, capito idiota? L'ispirazione è quello che permette a tutti voi di diventare Dio. Devi fermare Liefmann prima che sia troppo tardi. Lui è...". 
Le sue gambe cedettero. Prima di accasciarsi al suolo riuscì a sussurrare "...lui é il marchese Inchiostro".

FIABE POLACCHE

Miguel per primo non sapeva spiegarsi la mancanza di professionalità con cui stava eseguendo l'incarico che gli era stato affidato. Invece di sorvegliare quella mezzasega di Carter aveva perso tempo appresso alle sottane di Lisa in preda a chissà quale miraggio seminale post adolescenziale e adesso la stava guardando frugare nella sua borsa mentre camminava di fretta verso l'uscita dal museo dei profumi. E lui stava lì con il telefonino che gli continuava a vibrare in mano, stoico osservatore di fughe sentimentali.
Non era abituato veder rifiutare le sue avance ma d'altro canto conosceva abbastanza bene gli istinti umani da sapere che per una donna no il più delle volte equivale ad un non ancora. Miguel era fiducioso che Lisa sarebbe tornata con la fantasia a quel bacio rubato. La mente è strana ed i ricordi  capricciosi. Odori e suoni sono le chiavi del baule di un prestigiatore che nasconde cappelli a cilindro, conigli freudiani e fuochi d'artificio. Una canzone dei Bealtes può evocare tanto il primo bacio quanto lo starnuto di un parente grasso ad un pranzo di nozze. Non si sa mai con certezza cosa un evento sia capace di estrarre dalla lotteria della memoria. Con un po' di fortuna “Opium” avrebbe ricordato a Lisa le sue labbra.

Rispose al cellulare al settimo squillo.
“Blackburn”
“Morphy” 
La voce al telefono era la stessa, roca e profonda, che l'aveva sorpreso un paio di giorni prima nel mezzo di una partita a scacchi virtuale con uno scotch in mano ed un brivido nella schiena. Le parole basse e monotone che uscivano dall'auricolare del telefonino provenivano da un rastrello arrugginito più che da tonsille umane. Chi parlava doveva fumare barattoli di tabacco rollati con cartine di cuoio.
Alla fine aveva capito lo scopo della sorveglianza. La voce aveva il pregio di alludere piuttosto che spiegare, eppure le implicazioni del discorso lasciavano poco spazio all'ambiguità ed alla fantasia. Una qualità rara ed apprezzata in quell'ambiente pieno di Zorro anonimi e a buon mercato che è il sottobosco criminale. Se aveva capito bene anche soltanto la metà delle cose che la voce gli aveva spiegato, aveva fatto una cazzata grossa come un treno a lasciare Carter da solo. La voce gli aveva indicato quale sarebbe stato il suo ruolo in tutta quella storia
“Una sola cosa non mi è chiara. Se tutto quello che dici è vero io che ci ricavo?” aveva detto Miguel, seguace improvvisato di Hermes, Dio delle transazioni vantaggiose e truffaldine. 
“Tu... soldi. Quanti ne vuoi. Non avrai più problemi per il resto della tua vita” la voce non aveva risposto subito. L'esitazione suggerì a Miguel di puntare in alto.
“Non so che farmene dei soldi. Vedi, io capisco bene il tuo dilemma. Sono l'unico o uno dei pochi a poter svolgere questo lavoro per te, altri non ce ne sono. Devi essere sicuro che io possa completare l'incarico e per questo hai dovuto sbottonare il panciotto e darmi qualche altro straccio di informazione. Ma io so che per ogni parola che mi hai detto ce ne sono altre mille che non vuoi dirmi. So come funziona. Se il mio guadagno è uno, il tuo è almeno mille. Non l'ho certo inventato io questo mondo. Per di più c'è un'altra considerazione da fare”
“Quale?” la voce era scesa di tono provocando un effetto da dialogo catacombale.
“Normalmente a fine contratto farei sparire le mie tracce e mi procurerei qualche informazione sui miei datori di lavoro. Giusto nel caso in cui a qualcuno venga la bella idea di far sparire un potenziale pericolo. Non mi sognerei mai di ricattare nessuno. Sarebbe una pessima pubblicità e mi sarebbe molto difficile lavorare in seguito. La gente però di questi tempi è paranoica e non tiene in nessun conto l'etica professionale. Diciamo che un'assicurazione sulla vita non può che cementare il nostro rapporto, peraltro già ricco di soddisfazioni.
Ora, il mio problema è che io non ho la più pallida idea di chi tu sia e non so se in queste condizioni me la sento di continuare”
“Cosa vuoi?”
“Non so, tu cosa mi proponi? Quanto vale per te la vita che desideri?”
“Io non posso darti nulla, non sono un creatore” ringhiò la voce all'auricolare.
“Però puoi dirmi... cose. Cose come quelle che mi hai detto poco fa. Qualcosa che io possa usare per... per rendere la mia esistenza un pochino più interessante”
Il silenzio durò circa un minuto che Miguel passò paziente ad annusare una fragranza al gelsomino, esteta delle pause topiche. Il museo era quasi vuoto e lui era l'unica persona in quella sala.
“Va bene”
Se ci fosse stato qualcun altro presente nella stanza, avrebbe visto un uomo al cellulare che tendeva il braccio destro in una posizione a metà tra un saluto fascista e lo stop di un vigile urbano. Poi ad un tratto l'uomo, con un'espressione di profondo stupore, si sarebbe portato le mani alle tempie e sarebbe caduto in ginocchio.
Miguel si era concentrato appena, in uno sforzo mentale pari a quello di scegliere una cravatta per un completo dai colori eccentrici. Sentiva di avere aperto una porta all'interno della sua coscienza ed un mare di sensazioni sconosciute stava inondando il suo cervello. 
Aveva provato l'LSD tanti anni prima e come tutti si era trasformato nel turista sbigottito delle sue stesse sinapsi. Questa volta però era diverso. Era come se a fianco dei cinque sensi ne fosse sbocciato un altro, dandogli la capacità di percepire la realtà al completo. Una percezione concreta del tempo. Anzi no, non del tempo, il quale non è che un'entità astratta, ma del cambiamento. Oltre a percepirlo era anche in grado di influenzarlo. Se si concentrava riusciva a vedere la concatenazione degli eventi e delle emozioni. Le aveva tutte davanti contemporaneamente, come in una gigantesca sala di controllo con milioni di schermi. Focalizzandosi su uno di quegli eventi riusciva a sentirne la concretezza, a comprenderlo ed a manipolarlo. Era come nei sogni o nelle visioni che aveva sempre più spesso. 
La differenza era che in quel momento era sveglio. O meglio cosciente. Cosciente ed in grado di controllare il nuovo senso, così come era in grado di muovere gli occhi per vedere questa o quella cosa. E questa era una fortuna. Se non avesse potuto limitare il flusso di quello che ora percepiva, sarebbe impazzito. Si alzò in piedi con estrema cautela, guardandosi attorno con gli occhi spalancati. Aveva ancora in mano il cellulare. Chiunque ci fosse all'altro capo non aveva ancora agganciato. Miguel provò ad usare questa sua nuova capacità sul telefono, ma tutto quello che riuscì a vedere era una energia malevola, una specie di scintilla nera e potente come quella che avvolgeva gli anti-eroi nelle illustrazioni dei manga giapponesi.

    Raul era un vichingo in abiti civili. La sua testa rasata lasciava che il freddo gli rallentasse la mente già di per sé scarsamente reattiva. Tanto non era il cervello il suo punto forte e a lui andava bene così. Non aveva bisogno di ragionamenti complicati per lavorare in una ditta di traslochi ed in fin dei conti i ragazzi lo rispettavano per la sua costituzione fisica, non certo per la sua prontezza mentale. 
    Una montagna polacca di muscoli e tatuaggi, lento, impacciato e forte come un cingolato, un'analogia tanto evidente da avergli meritato il soprannome di Caterpillar. Nessuno sapeva se il soprannome gli piacesse o meno. Caterpillar rispondeva sempre con un grugnito le poche volte che i colleghi avevano qualcosa da dirgli. Lui non aveva problemi con il silenzio. Non aveva molto da dire in ogni caso. 
    
    Almeno fino a quel giorno. 
    
    Dopo che si era spaccato la schiena issando un pianoforte al nono piano di uno stabile in periferia, il capo l'aveva mandato a chiamare. Mentre camminava verso la porta di vetro con la scritta R. Ryans in grassetto, sentiva lo sguardo fatalista dei colleghi bruciargli le spalle. I marinai sanno prevedere la burrasca. 
    "Figliolo, mettiti pure a sedere". 
    Caterpillar si tolse il cappello di lana e si mise a sedere. Anche se lento di riflessi era un marinaio navigato pure lui e per quanto lo riguardava il discorso poteva anche finire lì. Quel 'figliolo' era rassicurante come un allarme antincendio e gli fece capire senza ombra di dubbio che quella sera si sarebbe andato ad ubriacare da qualche parte. Tanto il camioncino dei ragazzi non sarebbe passato a prenderlo all'alba del giorno dopo. E neanche nei giorni successivi. Ciononostante non era abituato ad interrompere i suoi superiori e non lo fece neppure stavolta. Continuó placido ad ascoltare il sermoncino di R. Ryans della Ryans removal che parlava di crisi, bilanci, costi ed altra roba che Caterpillar non capiva e non voleva capire. Sapeva solo che i risparmi che aveva sarebbero bastati per un paio di mesi al massimo e Natalia avrebbe ricominciato con il suo insopportabile piagnucolio notturno. 
    Ma se questa volta non si zittiva, quant'era vero Iddio, l'avrebbe fatta stare zitta lui a cinghiate.
    "... e la colpa è soltanto di quegli ebrei con le loro valigette di pelle del cazzo e le tasche piene di soldi nostri. Ci strozzano con quelle manine delicate da frocetto. E noi qui a faticare come tutti i cristiani per bene e a prenderlo nel culo come tutte le persone oneste di questa lercia città...".
    R. Ryan era diventato paonazzo. Non era di quelli che si affezionano ai loro dipendenti, ma gli dispiaceva dover licenziare qualcuno dei suoi ragazzi. Caterpillar non aveva figli e questo aveva pesato più del fatto che fosse di gran lunga più robusto e forte degli altri. Erano tempi duri. 
    Caterpillar si era mantenuto calmo anche quando i colleghi l'avevano accompagnato al caffè davanti alla ditta e gli avevano offerto il pranzo con un'aria imbarazzata. 
    Lui non l'aveva notata. I suoi riflessi lenti non avevano digerito del tutto il significato del proprio licenziamento, e lui era stupidamente calmo e pacato. La rabbia era iniziata a montare quando i ragazzi erano tornati in ufficio. Gli avevano stretto la mano e l'avevano chiamato Raul. Il suo nome in bocca a loro aveva il sapore amaro della commiserazione e per qualche motivo questo lo fece infuriare. Ci aveva messo dieci minuti ad entrare nel più vicino supermercato e comprare una bottiglia di Vodka ed una mezz'ora per scolarsene metà da perfetto stereotipo di emigrante polacco. 
    Adesso, un'ora più tardi, se ne stava istupidito in mezzo alla strada con le narici dilatate e gli occhi annacquati in contemplazione delle valigette di pelle dei passanti. Professionisti di mezza etá con i capelli pettinati ed il cappotto lungo e caldo, che gli passavano vicino. Alcuni tenevano il cellulare sospeso tra la spalla e l'orecchio, la 24 ore con la mano destra e la sinistra alzata a chiamare un taxi. Altri invece camminavano tenendosi il colletto con una mano inguantata per difendersi dal vento. 
    La maggior parte di loro accelerava il passo o attraversava la strada quando vedeva quella specie di armadio umano fermo a fissarli in mezzo al marciapiede. 
    Lui non ci faceva caso. Riusciva solo a pensare alle mani curate, alle unghie pulite dei ricchi frocetti che non dovevano sorbirsi quella vodka schifosa e quando tornavano a casa, non gli toccare sentire i topi grattare tra le intercapedini dei muri. 
    Aveva una gran voglia di torcere il collo a quegli ebrei. Di far capire loro che non era il conto in banca che importava, ma quanti denti gli sarebbero rimasti in bocca quando avesse deciso di insegnargli a non riempirsi le tasche con i soldi del suo capo e suoi. 
    Quasi non si accorse quando uno di quei pidocchi gli andò a sbattere contro. Il suo sguardo ci mise un paio di secondi a focalizzare l'insetto che stava per annegare in un mare di guai. Un sorriso beato si dipinse sul volto di Caterpillar. Il tipo era sicuramente ebreo. Aveva i capelli ricci e castani, pettinati all'indietro come quell'attore spagnolo famoso che gli dava sui nervi e a Natalia piaceva tanto. Il giornale che teneva nella tasca interna del suo impermeabile color crema gli era caduto per terra e, delizia delle delizie, la sua mano destra stringeva una piccola valigetta 24 ore di pelle scamosciata.

    "Perchè non guardi dove cazzo vai, ebreo?"

    Il tipo non sembrò interessato a fornire alcuna risposta. Si spolverò l'impermeabile e raccolse il suo giornale con estrema calma. Il volto di Caterpillar si contrasse in una maschera teatrale di disprezzo e rancore. 
    "Non parli ebreo?" disse sovrastando il malcapitato con tutta la sua mole. Era una spanna più alto di lui e pesava almeno il doppio 
    "Che c'è? Pensi che c'hai il diritto di camminarmi sopra? Vuoi camminarmi sopra, ebreo?" disse dando uno spintone all'uomo e facendolo volare per un paio di metri. 
    Caterpillar peró era impacciato nei movimenti. Nello spingere il tizio, la bottiglia di Vodka gli cadde dalle mani ed andò a frantumarsi sul terreno in mille pezzi schizzando il suo cappotto scuro. Raul guardò sbigottito il cappotto macchiato e sentì la tarantola del furore arrampicarsi su per la spina dorsale. Per come la vedeva lui l'ebreo se l'era cercata ed era colpevole tanto del suo licenziamento quanto di quello sperpero di Vodka a buon mercato.
    "Hai visto cosa hai fatto?". 
    I passanti si tenevano a debita distanza. Una signora anziana dall'altra parte del marciapiede cominciò a parlottare animatamente con la donna sudamericana che aveva sottobraccio senza distogliere lo sguardo dalla scena ed affrettando il passo. Un gruppo di ragazzini si affacciò da un vicolo vicino. 
    Tutta quell'attenzione fece infuriare Raul ancora di più. 
    
    Il ragazzino più piccolo teneva in mano un pallone da basket di cui andava fiero. Si chiamava Dave ed aveva una crosta su entrambe le ginocchia che a quell'età sono una specie di medaglie al valore. 
    Quando vide quel gigante tatuato rimase a bocca aperta e si andò a nascondere dietro un secchio dei rifiuti a pochi metri dalla scena. Il gigante era grosso come un orso e gli ricordava il giocatore rumeno Georghe Muresan che aveva visto in uno speciale sull'NBA un mese prima. Quello che vide poi lo fece rimanere a bocca aperta. 
Un uomo con un impermeabile chiaro si stava alzando in piedi, e rideva come un cretino. Che c'era da ridere? Dave se la sarebbe data a gambe se fosse stato in lui. Il tizio che aveva davanti era grosso come suo zio Arthur che era senza dubbio l'uomo più forte del mondo. Una volta gli aveva detto che aveva spaccato una noce di cocco a capocciate. Non si scherzava con zio Arthur. 
    Il signore con l'impermeabile però non sembrava per nulla spaventato e fece una cosa strana. Puntò il dito indice contro il gigante ed iniziò a parlare in una lingua dai suoni impastati che Dave non capiva. Il gigante era rimasto proprio di stucco. Dave lo aveva sentito balbettare qualche parola incomprensibile, con la voce cavernosa come quella di un orco e poi aveva cominciato a tremare. Proprio così, a tremare e a piagnucolare come una femmina.  
L'altro signore si era avvicinato ma il gigante se l'era data a gambe. Se glielo avessero detto non ci avrebbe creduto. Forse il signore con l'impermeabile color crema conosceva il karatè.
 
    La strada era affollata. Era l'ora di punta in cui la gente esce dagli uffici. Miguel camminava a passo svelto verso il bar ed imprecava ogni volta che doveva fare slalom tra i passanti. Quando era andato a sbattere contro quell'ammasso di sterco tatuato si era sentito quasi fortunato. Lo stupido attaccabrighe era perfetto come capro espiatorio. Il suo fiato aromatizzato all'alcol era ributtante. 
    Quando il bisonte l'aveva spinto via, Miguel aveva avuto una visione. Un risata di pura malvagità gli scappò dalle labbra mentre cadeva. 
    “Ti piace lo zucchero filato, mały chłopiec?” aveva detto mentre si rialzava. 
    In Polacco. 
    Lingua che fino ad un minuto prima non conosceva. 
    Raul sbiancò. Sentiva il suo corpo paralizzato ed incapace di qualsiasi movimento.
    “Ti piacciono le caramelle al rabarbaro? Ho una caramella al rabarbaro. E zucchero filato, tanto zucchero filato. Ma stavolta non ti basterà uno złoty, oh no”. 
    Raul indietreggiò atterrito
    “Stavolta voglio il cuore, Raul. Il tuo cuore per una caramella al rabarbaro”

    Due settimane prima del suo undicesimo compleanno Raul aveva avuto il fegato di entrare nella casa stregata. Per tutto l'anno i suoi compagni della Szkoła Podstawowa di Tuszów avevano dimenticato di condividere la classe con quello strano bambino, più muto di un ragno e grosso come un quindicenne.  La maestra era contenta di lui sebbene non fosse uno studente brillante. Era sempre calmo e silenzioso mostrando la tranquilla apatia degli studenti mediocri. Dal canto suo, Raul era contento. Mentre si sforzava di capire le tabelline o le diavolerie grammaticali della lingua Polacca, ogni tanto sbirciava dal fondo della classe le trecce ed il vestito sempre pulito di Agnieszka. Anche Agnieszka non parlava tanto, nè con lui nè con nessun altro maschietto. Era molto timida e le piaceva disegnare con i colori a cera ogni volta che ne aveva la possibilità. Un giorno si era girata durante l'ora di storia e gli aveva sorriso. Un bigliettino era spuntato dalle mani del suo compagno di banco. 
    “Da Agnieszka” aveva bisbigliato. 
    Le mani di Raul, già grandi come quelle di un piccolo adulto, avevano aperto la reliquia di carta, benedetta dalla mano della ragazzina e fissato stupefatto il disegno che aveva fatto per lui. 
    Raul non era molto sensibile all'arte. Le sue composizioni sembravano un tentativo di Kandinsky di rappresentare le avventure di un indemoniato in un frigorifero pieno di salse messicane. Eppure dopo aver fissato per cinque minuti il disegno della sua compagna di classe ed averne decifrato il soggetto sentì il cuore battergli all'impazzata nel petto. Non gli era mai capitato e non sapeva che voleva dire. Sapeva solo che nel disegno, oltre ad un sole giallo enorme simile ad una spugna sorridente, alle V delle rondini e ad un mare seghettato sullo sfondo, un bambino che in altezza gareggiava con il sole dava la mano ad una bambina con il vestito blu ed i capelli gialli. 
    L'autrice aveva consumato tutto il rosa per colorare il corpo del bambino e non aveva risparmiato neanche sul giallo. Non c'era da sbagliare, lo spreco del rosa era segno inequivocabile dell'interesse di una bambina timida e sensibile.
    Le ore di lezione successive erano passate leggere come una mongolfiera su un campo di cotone. Fuori dalla scuola si fermò ad aspettare Agnieszka in piedi davanti ad un albero, con la cartella appesa ad entrambe le spalle e lo sguardo vacuo. Sentiva anche una strana sensazione alla pancia che tentava di salire fino alla gola – la cicala fastidiosa delle emozioni incontrollate – ogni volta che vedeva una treccia sbucare dalla porta della scuola. Lei gli aveva dato la mano quando erano usciti, ma si era dimenticata lo zaino, zavorra letteraria di ogni bambino delle scuole elementari.
    Quando era uscita Raul aveva capito subito che c'era qualcosa che non andava. Lacrime di vetro le rotolavano sulle guance come bilie tragiche e cristalline. I singhiozzi erano così potenti che gli erano occorsi diversi minuti prima di capire quale fosse il problema. 
    L'astuccio ed gli amati colori, tra cui quello che rimaneva del rosa e del giallo, erano spariti. Di certo era il frutto della razzia pirata di bulli mocciosi e predatori. Era sicura che la mamma si sarebbe arrabbiata con lei e l'avrebbe ritenuta colpevole, seguendo le norme bizzarre che talvolta regolano le arrabbiature dei genitori, primo vero esempio di ingiustizia sociale.
    Raul era rimasto muto. La rabbia, lenta come ogni altra reazione dell'enorme bambino, era sbocciata mentre riaccompagnava la sua amica a casa ed era fermentata fino ad accendergli le guance di un colore rosso vendetta. La rabbia era dovuta in parte anche alla frustrazione di non saper cosa dire per calmare quel batuffolo blu di singhiozzi e trecce. 
    
    Avevano camminato quasi fino a casa di lei quando da una via laterale riconobbe quattro altri compagni di classe che stavano disegnando sul muro genitali stilizzati ed enormi come giovani promotori di entelechie sessuali. Agnieszka aveva gridato verso il gruppetto urlando di restituirle i colori e l'astuccio. Raul l'aveva guardata, aveva guardato i suoi compagni, aveva capito ed aveva iniziato a correre sbuffando. I quattro ragazzini, notando l'espressione minacciosa e vacua da rinoceronte ritardato sul volto contratto  di quella specie di gigante bambino se la diedero a gambe. Per loro fortuna Raul aveva l'andatura lenta e sgraziata di una locomotiva a vapore su binari deformi.
    Dopo quasi venti minuti di inseguimento, arrivati in prossimità della casa abbandonata sulla collina fuori dal villaggio si liberarono della refurtiva gettando la refurtiva dentro una delle finestre rotte al pianterreno. Raul si fermò ansimando e li lasciò fuggire verso l'orizzonte come i sogni di un adulto depresso. 
    Conosceva quella casa, vaso di Pandora delle fantasie occulte e medianiche dei suoi coetanei. Persino suo padre gli aveva detto di stare lontano da lì e suo padre era l'uomo più coraggioso del mondo. Non che ci fosse bisogno di ribadirlo, comunque: come tutti gli altri bambini faceva quello che poteva per mantenersi a debita distanza dal giardino incolto e dal portone di legno marcio mezzo sfondato che si diceva nascondesse creature della notte e poltergeist terrorizzanti di fenomeni paranormali e satanici. 
    Il dilemma esplose nella sua mente di creta quando Agnieszka lo raggiunse ansimante dopo cinque minuti di interdizione. Entrare nella casa e rischiare che una truppa di demoni assetati di sangue -i famigerati wilkołaki- apparecchiassero la sua giugulare in un banchetto emorragico oppure deludere la sua amica dalle trecce bionde? A malincuore e dopo aver esitato per un minuto aveva detto alla sua bella che le avrebbe riportato l'astuccio. 
    Con il cuore in gola scavalcò il cancello arrugginito e saltò dall'altra parte con fare circospetto. Il cuore gli galoppava nelle tempie e tentava di scacciare via dalla sua testa tutte le storie che suo cugino Wojzcek gli aveva raccontato sui succhiasangue che vivevano in cantina, dentro a bare di legno ed al riparo dal sole. Se lo mordevano sarebbe diventato come loro, peloso e tetro come un crepuscolo eterno. 
    Ogni passo pesava 100 chili. L'odore di legno marcio e di ruggine gli dava il voltastomaco. Le travi che sbarravano malamente la porta erano bende di compensato chiodate sull'antro buio  e maledetto. Quando si accovacciò per sgattaiolare sotto le assi vide un ratto che lo fissò per un momento come a dargli del pazzo prima di scappare in una fessura del pavimento. Il tanfo di marcio e urina gli penetrava le narici e lo fece star male. Sentiva il cuore che gli batteva in gola e quella paura sospesa era una delle emozioni più forti che aveva mai provato. 
    Nonostante la sua intenzione fosse quella di entrare nella stanza al lato sud, prendere l'astuccio ed uscire il più velocemente possibile, si scoprì a camminare lento e a passi felpati per non disturbare i wilkołaki che dormivano il loro non sonno. 
    Raul sentì una morsa stringersi attorno alla sua caviglia destra. Una mano sporca ed unghiata era spuntata da una montagna di stracci maleodoranti appoggiata vicino al muro e coperta dalla carta da parati marcia  staccata dal muro come la pagina arricciata di un giornale centenario ed enorme. 
    Raul non era riuscito ad urlare. Il fiato gli era fuggito dal petto in un unico soffio strozzato e demente. Ordinò ai suoi polmoni di respirare, ma non lo ascoltarono, Perse l'equilibrio e cadde per terra alla stessa altezza di due occhi scintillanti ed una faccia piena di peli. Il tanfo era terribile e quando finalmente riuscì a respirare di nuovo, riempì il petto di quell'aria ributtante di marcio, alcol e urina ed il canto convulso del vomito gli strizzò l'esofago. 
    Un sorriso si aprì come un sipario di denti marroni e rotti su quel volto diabolico -il wilkołak, il wilkołak per Dio, la mente urlava sconvolta il suo mantra di incredulità e terrore- ed una voce orrenda come unghie su una lavagna gli aveva detto “La vuoi una caramella al rabarbaro? Due złotych per dieci caramelle” 
    Raul aveva risposto con un grugnito terrorizzato
    “50 groszy, bambino. Ce l'hai 50 groszy?”
    Col sangue alla testa e scalciando con tutte le forze che aveva Raul si divincolò dalla presa scappò via. L'essere senza neanche alzarsi gli urlò dietro con una risata sguaiata
    “Torna quando vuoi mały chłopiec, ahr ahr ahr. Per uno złoty c'è  anche lo zucchero filato”.
    Raul era scappato lasciando l'astuccio ed Agnieszka al loro destino. Aveva corso senza guardarsi indietro finchè la milza sembrò sul punto di scoppiare. Durante il mese successivo il wilkołak era tornato a trovarlo quasi tutte le notti in sogno, con i suoi denti marci e le sue caramelle al sapore di dannazione eterna.

    Miguel guardò l'ottuso energumeno filare via a razzo con il pepe nel sedere, mastodonte sgraziato e claudicante.
    “Ci vediamo stanotte chłopiec” gli gridò appresso ridendo. C'era voluto un attimo ad evocare il terrore del piccolo Caterpillar, estraendo  dal cilindro del passato un coniglio macabro dalle fattezze di un barbone alcolizzato e polacco. Avrebbe potuto fare ben di peggio, lo sapeva, ma andava di fretta e si sentiva magnanimo.
    Si girò verso un ragazzino magro che si era nascosto dietro un bidone della spazzatura e gli fece l'occhiolino. Il ragazzino continuò a fissarlo come un topolino con il cobra, spettatore interdetto di una scena indecifrabile. Lui si scrollò un po' di terra dall'impermeabile e camminò a passi svelti verso il bar dove aveva lasciato Carter, dimenticando in fretta Raul ed il ragazzino. I pensieri tendono ad accavallarsi disordinati quando si va di fretta ed in ogni caso Miguel aveva ben altro per la testa. 
Proseguì tra il flusso di gente che brulicava tra le vie di quella parte della città, alveare babelico di pellegrini delle professioni ad orari fissi, tentando di concentrarsi sul non concentrarsi.

METAMORFOSI DELLA CREAZIONE

Paul Carter si grattava la testa in preda alle pulci del panico creativo con in testa l'unico consiglio che il suo vecchio redattore aveva trovato il tempo di dargli. Per scrivere non ti serve altro che mettere una parola di seguito all'altra. 
Una parola dopo un'altra. Si fa presto a dirlo, pensava. Bisogna lottare contro il costante mal di pancia e la tentazione di rileggere ogni cinque minuti quello che scriveva, giustificando l'impulso con tutte le scuse del caso che con l'ispirazione c'entrano poco o niente. Si immaginava il suo demone personale (quel folletto irresponsabile e capriccioso che gli esaltati della filosofia narrativa per via degli effetti del prozac si ostinavano a chiamare musa) in preda ai conati di vomito ed incatenato nella grotta più profonda delle cavità immaginifiche a lavorare sotto i colpi di frusta di un aguzzino letterario. 
Il compito che stava affidando al suo demone non era facile considerato che doveva dare profondità narrativa e coerenza ad un personaggio in parte pellerossa, in parte semidio mitologico ed in parte cavaliere medievale. Con un nome assurdo. 
	La storia di Itreel era un incubo narrativo partorito da una mente dadaista e lisergica. Paul non aveva la più pallida idea del perché la Liefmann edizioni gli imponesse la riscrittura di un obbrobrio scenografico come quello, ma per la cifra che Derek Nash gli aveva proposto e soprattutto per la possibilità di guadagnarsi da vivere scrivendo, lui si sarebbe messo al lavoro con zelo e dedizione anche se gli avessero domandato di spaccare noci di cocco ed incollarle con il miele. 
	Questo non voleva dire però che il compito fosse semplice in alcun modo. Il suo taccuino era pieno di false partenze e la mattinata era finita da un pezzo senza che lui avesse avuto uno straccio di idea su come impostare una storia del genere. Attorno a lui i clienti del bar andavano e venivano, come api in un campo di tulipani, ronzando discussioni e pettegolezzi di fronte alle infinite variazioni di bevande a base di caffè, la mandragola alchemica di ogni pozione offerta nei bar (caffè americano, espresso, cappuccino, latte macchiato, caffellatte, frappuccino, moccaccino, etc etc). 
	Fuori dalla finestra uno scampolo di sole illuminava pallido la strada trafficata. Pochi raggi penetravano le nuvole grigie ed autunnali, saturando i colori dei vestiti dei passanti che camminavano in fretta verso le loro mete pomeridiane. 
	Paul osservò rapito la bellezza di quella scena. Gli era sempre piaciuta la pioggia ed apprezzava quando le luci radenti illuminavano i pochi particolari di una composizione dinamica e caotica. Di rado però gli capitava una visione della realtà così perfetta ed artistica. Il suo sguardo vagava da destra a sinistra meravigliandosi per la composizione fotografica di quello che vedeva. 	Per compensare la mancanza di ispirazione, il creato aveva deciso di disporsi secondo il gusto di un pittore rinascimentale, regalando a Paul un momento di stupore e di solennità cosmica. 
	La scena gli fece tornare alla mente i giorni passati da studente a sperimentare leit motif universitari che poco hanno a che fare con il cursus honorum accademico e molto invece con droghe leggere, sesso, feste, alcol, etc. Come l'unica volta che aveva sperimentato le lenti deformanti e spaziali dei funghi allucinogeni con la sua ragazza di allora. Dalla posizione privilegiata di internauta mescalinico aveva potuto osservare entusiasta il frutto della tavolozza di Dio, tessendo alleluja allucinati per ogni tappa colorata in cui si imbatteva durante il suo viaggio mentale. 
	Uno dei raggi di sole aveva tagliato la calca in movimento sul marciapiede e illuminava una bambina bionda come un occhio di bue su un palcoscenico teatrale. La bocca contrariata della piccola stava succhiando un pollice perplesso mentre una lacrima le scintillava sulla guancia rotolando vicino al nasino. Una donna attraente e con una gonna rossa stava accovacciata davanti alla bimba e le accarezzava la testa nel tentativo di placarne il pianto, mentre la gente camminava attorno a loro, ignorandole e  badando ai fatti propri. Ad un certo punto  la donna si girò verso la finestra del bar ed indicò Paul alla bambina che si voltò a guardarlo per un attimo prima di nascondere la faccia nel grembo della donna. Lui, pescato a spiare una scena che non lo riguardava, distolse subito lo sguardo. Quando lo rivolse di nuovo verso quel punto del marciapiede si accorse che erano sparite, portandosi via la bellezza inconsueta di quello scorcio urbano. 
Non importava. 
Un sorriso di consapevolezza si aprì tra le guance imbrattate di barba. Posò la matita sul taccuino e si accarezzò il mento mentre un'idea prendeva forma nella sua mente. Il demone si era finalmente liberato delle catene e gli stava suggerendo una soluzione al dilemma narrativo. Avrebbe raccontato la storia di Itreel e la sua tribù come se fosse stato un ragazzino di otto o nove anni. Un libro per bambini scritto da un bambino. Solo la fantasia indisciplinata di uno scrittore infantile poteva partorire una trama tanto assurda e la cosa poteva essere un buon pretesto per un esperimento narrativo, considerato che il contratto non lo vincolava né al genere, né tantomeno alla durata del racconto.
Poteva quasi sentire il rumore degli ingranaggi del suo cervello iniziare a cigolare e a sbuffare mentre la sua mano componeva drappeggi calligrafici sul foglio di carta. Il demone era scappato dalle segrete e riprendeva il suo posto di timoniere pazzo nella cabina del veliero della sua fantasia. Si trattava soltanto di abbassare la leva del linguaggio per comunicare la storia ad un bambino e regredire fino all'età in cui i denti da latte caduti erano una specie di medaglie d'onore da mostrare con fierezza ai coetanei, soci nel business della ludopatia e dell'istruzione elementare. 
	Prese mentalmente nota di passare per la sezione “ragazzi” di una libreria prima di arrivare a casa, tanto per esplorare un poco la metodologia del linguaggio pedagogico usata per scrivere libri destinati ad un pubblico infantile e si rimise al lavoro di buona lena.


	“E' inutile. Non riesco a pensare a nient'altro. Mi sta venendo da vomitare”. 
Victor teneva la testa tra le mani e la sua faccia aveva assunto il rosso acceso degli stop di un'automobile che inchioda. 
Lisa era seduta sulla poltrona dietro di lui e girava il tè con un cucchiaino di legno. La sua espressione era concentrata e non si staccava dal pacco di fogli che aveva in mano. Aveva preteso di leggere tutti i racconti che Victor aveva scritto di recente e dopo un paio d'ore non aveva finito neanche la prima delle cartelline che lui le aveva dato. Le trame che quell'uomo descriveva erano un vero telaio di parole, ognuna tessuta per far risaltare un particolare affascinante. Si immaginò ciascuno di quei racconti come un reliquiario prezioso chiuso attorno ad un'unica semplice idea.
Lisa non capiva come mai Victor si ostinasse a scrivere a mano. La sua grafia era comprensibile ma nervosa, inclinata in avanti quasi fosse in procinto di cadere e collassare in un elettroencefalogramma di inchiostro. 
	“Va bene, non fa niente. Se non vuoi scrivere nient'altro non c'è problema”
	“Non è che non voglia continuare, è che non posso. Il mio corpo si rifiuta di collaborare e l'idea di scrivere anche una sola parola mi fa venire la nausea”
	“E' naturale. Tutta questa storia sta facendo venire la nausea anche a me. Stiamo navigando a vista su un oceano che non conosciamo e che non riusciamo a capire.
	“Fammi leggere quello che hai scritto finora, magari c'è qualcosa che ci può aiutare”. 
	Victor si limitò ad indicare i fogli che aveva davanti con un cenno del mento mentre continuava a massaggiarsi le tempie come un fachiro della fatalità. Per quanto lo riguardava il gioco era durato fin troppo. In fondo che gliene fregava se gli eventi che scriveva si realizzavano? Non valeva la pena farsi contorcere le viscere per un passatempo che si stava rivelando un casino ontologico. 
	Lisa invece mostrava una morbosa ossessione per questo marasma di coincidenze. In fondo anche il suo lavoro di chirurgo ruotava attorno all'esigenza maniacale di smontare gli esseri umani e capirne l'essenza. Aveva la stessa ostinazione del bambino che tenta di capire il funzionamento di un giocattolo facendolo in mille pezzi. L'irrazionale bisogno di razionalità. 
	“Ottimo lavoro, mi sembra che tutto sia chiaro adesso” disse Lisa dopo aver letto le dieci pagine che Victor le aveva dato. Pareva quasi contrariata.
	“Ma di che parli? Non solo quello che ho scritto non spiega nulla, ma ho pure ucciso anche l'unico che poteva dirci che cavolo sta succedendo”
	“Qui non c'é scritto che Fernando muore”
Victor si lasciò sprofondare sulla sua poltrona in pelle con un sorriso sarcastico.
	“Non mi va di fare porcate. Solo in una telenovela venezuelana di terza categoria i personaggi non muoiono mai. Io sono fedele al mio demone.”
	“il tuo...?” chiese Lisa perplessa
	“Demone. La sorte mi ha mandato un demone invece che una musa”
	“Ma che stai dicendo?”
	“E' vero. Ho sempre pensato che gli antichi Greci c'avessero visto giusto. Loro non credevano che la creatività provenisse dagli uomini. Credevano invece che fosse una specie di entità guardiana benevola che veniva in aiuto agli uomini per motivazioni misteriose e note solo a loro. Chiamavano questi spiriti demoni ed erano convinti che vivessero nelle mura o nell'arredamento dello studio di un'artista”
	“Beh, mi sembra un po' troppo comodo non trovi?”
	“In che senso?”
	“Una musa é passiva. Lei sta lì, magari senza neanche sapere che é il centro dell'attività creativa di qualcuno. Non é responsabile di quello che scrivi o crei. Nel bene e nel male. Se seguiamo i Greci, invece, se scrivi qualcosa che fa schifo puoi sempre dare la colpa al tuo demone e scaricare la tua mancanza di talento su di lui.”
	“Vero. Ma allo stesso momento se fai qualcosa di stupendo il merito non è mai tutto tuo. Un pensiero del genere aiuta a mantenersi umili.”
	“Non credo che questa strategia funzioni con te. L'umiltá non é proprio in cima alla lista delle tue virtú"
	"Grazie mille"
	"E di che?"
	"Hai ammesso implicitamente che produco cose stupende..."
	"...o che non ne hai mai prodotte, dato che il tuo demone non é ancora riuscito a farti ottenere una parvenza di umiltá"
	"Guarda che mica é facile rimanere fedeli al proprio demone. Ed é quasi impossibile se te lo immagini come io mi immagino il mio. 
	"Io sono convinto che il mio demone sia una sorta di hippie con i jeans strappati, la barba nera e sandali ai piedi che fa un po' come cavolo gli pare. Di solito prima che si decida ad aiutarmi se ne va in giro per la stanza a toccare tutto fumando come un padre fuori da una sala parto. Ed io lì ad aspettare i suoi comodi, a stuzzicarlo con una lettura interessante o ad adescarlo con aforismi che senza il suo intervento suonano come un giradischi con una siringa al posto della puntina. 
	“Prima di iniziare qualcosa di serio passiamo un bel po' di tempo ad insultarci, poi però quando si decide a mettersi al lavoro si schiarisce la gola, spegne la sigaretta, mi da una pacca sulla spalla e parla con una voce profonda e roca”
	“Funziona così anche quando scrivi editoriali?”
	“No. Sono in pieno controllo di quella roba. Il giornalismo é solo una question di seguire regole in parte dettate dall'esperienza ed in parte disponibili in qualsiasi libro serio sull'argomento. Guarda che il mio demone è già parecchio volubile di natura, se mi metto anche a tradirlo e a cambiargli le carte in tavola quello è capace di traslocare nell'appartamento di uno scrittore d'avanguardia o in una comune di poeti beat. No, Fernando è morto e resta morto, almeno finché il demone non mi ispirerà il contrario”. 
	Victor si alzò dalla poltrona. La nausea era molto diminuita e non senza una certa sorpresa scoprì di avere voglia di un hamburger.
	Lisa scosse la testa senza sapere se prendere sul serio tutto quel discorso su demoni hippy e ispirazioni greco-latine. Conoscendolo, Victor era anche capace di credere a tutto quello che aveva detto. 
	“D'accordo, allora Fernando è morto per il momento. Però perché dici che quello che hai scritto non spiega nulla?”
	“Non ho la più pallida idea di cosa sia il marchese inchiostro, di cosa vuole Liefmann, di quali siano i suoi piani, ma soprattutto per quale motivo dovrei continuare ad occuparmi di questo...”
	
	Dolore. 
	
	Lancinante. 
	
	La fronte di Victor non avrebbe potuto generare dolore più intenso. Neanche se la totalità del mondo si fosse ridotta ad un'unico, capillare atomo di annichilamento esploso nella scatola cranica. Per un attimo gli organi del corpo presero a vibrare indisciplinati, ribellandosi stupiti all'improvvisa incapacità di comunicare con il sistema nervoso centrale, schiavo del dolore. Victor non aveva mai provato niente del genere. I suoi occhi si ridussero a due fessure tra rivoli di piccole rughe, la bocca si spalancò ma l'unico verso che riuscì ad emettere fu un rantolo sommesso, un surrogato svociato dell'urlo che quell'iniezione di acido avrebbe meritato. Solo dopo un secondo fu in grado di riempire d'aria i polmoni. 
	E solo allora l'urlo venne. 
	Lisa trasalì spaventata. L'uomo di fronte a lei era ridotto ad un vortice turbinante di vestiti ed urla con le mani sulla testa ed il volto contratto come se avesse appena segnato il goal decisivo nella finale di un mondiale di calcio intergalattico. 
	Poi, la sua coscienza staccò la spina e lui si accasciò sul tappeto. Di quel che poco prima era stato Victor Chandler, editorialista di successo, scrittore a tempo perso ed amante passionale non restava che un corpo scosso da fremiti con gli occhi rigirati come a voler osservare i suoi lobi frontali. 
	Lisa non si fece prendere dal panico. Si inginocchiò di fronte a lui e gli aprì le palpebre per controllare la dilatazione della pupilla. Temeva un attacco apoplettico. Victor si riebbe al contatto con le sue dita, le prese la mano e la allontanò dalla faccia. In un sussurro chiese a Lisa di non chiamare l'ambulanza.
	“E' passata” disse con la voce di un passero caduto dal nido.
	“Non fare lo stupido, hai bisogno di cure mediche”
	“Non ho bisogno... solo riposare... un poco... due minuti per riprendermi”. 
Ci volle un po' di più. Rimase in quella posizione per una buona mezz'ora prima di avere le forze di inghiottire un paio di compresse di aspirina. 

	Il sole era ormai tramontato quando Victor iniziò a parlare, con una coperta sulle spalle ed una tazza di camomilla tra le mani tremanti.
	“Mi sembra di aver partorito un fulmine dalla nuca” disse toccandosi l'orecchio destro e facendo una pausa per cercare le parole su come continuare. 
	“Sono stato via. Sono andato da un'altra parte” disse dopo un silenzio decaffeinato “ero là e qua nello stesso momento”
	“Lì dove?”
	“Non lo so, non ero in grado di pensare con coerenza, il dolore era troppo 	forte. So solo che ero in un altro posto. E c'erano... cose”
	“Che cosa?”
	“Non lo so. Cose. Ma non erano concrete, erano... non so... energie. Erano cose fatte di scintille ed energie. Ed io mi muovevo con loro. Andavo ad una velocità sconvolgente”. 
	Victor dondolava avanti ed indietro, con lo sguardo perso nella sua stessa immagine riflessa nel vetro della finestra. Con una mano toccò il vetro e mosse lento la testa guardando le rughe del suo volto atteggiarsi in un unico puzzle perplesso. Lo sforzo era stato terribile. Con gli occhi vitrei ed i capelli sconvolti sembrava uno dei dottori pazzi del cinema espressionista degli anni venti che ridevano con la grazia folle di marionette sataniche accarezzandosi il pizzetto affilato a scimitarra. Le dita gli tremavano nonostante gli sforzi che faceva per impedirlo.
	“Quanto sono stato via?” chiese infine
	“Non hai perso conoscenza per più di un paio di secondi”
	“...un paio di secondi” ripeté incredulo come lo stereotipo di un pappagallo pirata. 
	Inaspettato ed improvviso un sorriso timido gli si aprì sulla bocca. Alzò la testa e si leccò il labbro inferiore mentre il suo cervello prendeva fiato per un attimo e passava a formulare il pensiero successivo.   
	“Ho viaggiato. Veloce. E non c'erano voci, ma non c'era neanche bisogno di voci, era tutto... chiaro. La testa mi scoppiava ma era tutto così chiaro. E ad un certo punto mi sono fermato e mi sono ritrovato seduto in una specie di teatro e lì l'ho vista”
	“Hai visto chi?” 
	“La morte”  
	Lisa parve turbata dal suono di quella risposta, così sinistra ed estranea.
	“Victor...”
	“La morte” ripeté lui, sempre sorridendo, senza distogliere lo sguardo dalla sua amante e continuando a dondolare avanti ed indietro come un ebreo con i capelli ricci da Medusa elettrica e religiosa alle prese con una preghiera forsennata davanti al muro del pianto di Gerusalemme.
	“E la cosa bizzarra è che ha fatto di tutto per farmi sentire a mio agio”. 
Lisa provò l'impulso di abbracciarlo, ma riuscì a soffocarlo. Non era una donna affettuosa e cercava di essere sempre in controllo delle proprie emozioni. La sua intimità era protetta da una contraerea che si attivava ogni volta che il suo animo cercava di volare sulle terre incognite delle effusioni sentimentali. Bum, desiderio di abbraccio soppresso. Stavolta però qualche superstite si era salvato dalle sentinelle terra-aria agli ordini del colonnello Autocontrollo.
Nonostante la professionalità l'avesse spinta a reagire con il consueto pragmatismo medico, adesso che la crisi sembrava finita, le sue difese interne si erano rilassate ed avevano fatto trapelare qualcosa. Battiti del cuore. Ansia. Angoscia. Un disagio allo stomaco.  La certezza di aver avuto paura per lui. Vero e proprio terrore. E lo vide con occhi nuovi, occhi di una donna che si era resa conto di per avere avuto paura per il suo uomo. Si rese conto che stavolta non aveva soffocato solo un abbraccio. Stavolta aveva soffocato anche una lacrima.
	“Ti ho sentita” disse Victor.
	“Cosa hai sentito?”
	“Il tuo sospiro”. 
	Il suo sguardo la penetrava con la decisione di un bisturi, ma allo stesso tempo era dolce e comprensivo. Le si contrassero le viscere per la paura. Conosceva quello sguardo e quel tono di voce. Erano gli stessi da cui trapelavano un'amore ed una rassegnazione al di là del dolore e della speranza. Erano gli stessi che suo padre aveva adottato quando le aveva confidato i risultati dell'esame oncologico, quando le aveva detto con tutta la tenerezza di cui era capace che il cancro si era ormai esteso ai polmoni e che non gli rimaneva molto tempo. Lei era rimasta impietrita non tanto per la gravità della notizia, quanto per la percezione al di là di ogni possibile dubbio che il padre era dispiaciuto per lei e per sua madre prima di ogni altra cosa. Fece per dire qualcosa ma alla fine si astenne.
	“Era tutto così chiaro – riprese Victor - Mi parlava. Mi parlava senza parole. Sono arrivato in un teatro enorme ed ero seduto davanti ad un palcoscenico e lì ho visto la morte, Lisa. Ho visto la realtà”
	Buio totale. Lisa non riusciva a pensare ad una sola cosa da dire o fare per replicare a quelle parole e fece l'unica cosa ragionevole. Tacque.
	“Ha tentato di spiegarmi quanto le era possibile, ma sono sicuro che c'era molto altro che non ha voluto o potuto mostrarmi”
	“Che vuol dire che la morte ha tentato di spiegarti? Cosa hai visto?”
	“Ho visto il senso della vita. O della morte, che poi è la stessa cosa. E' così semplice, eppure non ce ne rendiamo conto. Sta scritto ovunque, ma noi non vi prestiamo nessuna attenzione. Siamo così testardi e stupidi che rinunciamo a capire ancora prima di aver provato a comprendere”.
	“Beh, devo dire che mi sento anch'io testarda e stupida anche perché continuo a non capire di cosa diavolo stai parlando”
	Victor si alzò ed andò verso la biblioteca camminando piano, ancora avvolto dalla coperta. Prese un libro, ne sfogliò un paio di pagine, lo diede a Lisa indicandole un brano. Era la Bibbia. 
	Lei lo guardò sorpresa. Victor era un agnostico caparbio e non era il tipo da affidarsi ad alcun tipo di testo religioso. Il versetto che le aveva indicato era quello della Genesi.
	“Leggi” 
	“E Dio disse: Creiamo l'uomo a nostra immagine” lesse Lisa ad alta voce e poi alzò la testa con uno sguardo da punto interrogativo.
	“Che vuol dire che Dio ha creato l'uomo a sua immagine? Che cosa vuol dire immagine di Dio?”
	Lisa fece una smorfia annoiata. Non le piaceva la piega che quel discorso stava prendendo e non aveva voglia di addentrarsi in una discussione teologica. Si sentiva frustrata da quel casino ontologico e la cosa di cui sentiva meno il bisogno era un catalogo di indovinelli biblici.
	“Non lo so, che vuol dire?”
	“Che le risposte sono ovunque. Sí, persino nella Bibbia. L'uomo continua a cercare significati astratti e si rifiuta di riconoscere la semplicità della propria esistenza. Ma forse è meglio se ti faccio vedere il significato di quello che hai letto. La morte mi ha spiegato come si fa.”
	“La morte?”
	“Si, la morte. In fondo non é nulla di speciale. Assomiglia un po' a Quentin Tarantino, eccetto che non ho mai visto Tarantino vestito come uno dei monaci del Nome della rosa. Sul palcoscenico non stava mai fermo. Modellava qualcosa che assomigliava alla creta e faceva dei bozzetti meravigliosi. Quando li completava però li rimodellava e creava altre cose. E' lei che mi ha fatto salire sul palco e mi ha mostrato Dio”
	Victor prese un foglio di carta ed iniziò a disegnare una donna stilizzata. Poi passò il foglio a Lisa e le disse di continuare il disegno. Lisa ci pensò un po' su ed aggiunse un albero ed una casetta in lontananza e restituì il disegno a Victor il quale lo strappò e ne lanciò i pezzi per aria in un vortice di fiocchi di cellulosa.
	“Che cosa vedi?” disse quando i pezzi di carta ricaddero disordinati sul tappeto. 
	“Vedo dei pezzi di carta”
	“Guarda meglio”
	Lisa si avvicinò al pavimento e quello che vide la lasciò sbalordita. I pezzi si erano disposti in un modo tale per cui le linee che avevano tracciato con la penna stilografica non delineavano più l'immagine femminile stilizzata che avevano disegnato insieme qualche istante prima. Le tessere si erano invece disposte a formare un disegno dai tratti inconfondibili. Uno degli inchiostri più famosi di Kandinsky, Diagramma 17. Lisa era un'ammiratrice di Kandinsky. Le piacevano molto le sue composizioni astratte ed aveva delle riproduzioni dei suoi lavori appese nella sua camera da letto, compreso Diagramma 17, che aveva acquistato al Guggenheim di New York dopo aver visto la mostra.
	“Guarda questo disegno. All'inizio era uno schizzo mediocre ma noi l'abbiamo cambiato nell'arco di un attimo. E' bastato che lanciassi in aria i suoi pezzi per disporlo in un disegno più bello. La nostra vita, la nostra immaginazione, la nostra ispirazione sono il lancio che arrangia il nostro pensiero in un modo nuovo e crea sfaccettature meravigliose ogni secondo che passa. Sbagliamo quando crediamo che il pensiero sia una cosa astratta. In realtà é l'espressione della nostra vita, il modo in cui esprimiamo il nostro modo di esistere ed entriamo in contatto con le altre esistenze. Ma non è l'unico modo. L'arte è un altro, che segue regole diverse. Il pensiero, però, con il tempo è diventato schiavo della regola di causa ed effetto, che non è nient'altro che un modo, uno dei tanti, per organizzare la nostra conoscenza. 
	La conoscenza non è solo un insieme di postulati della logica. E' tutto. Me lo ha detto la morte e della morte ci si può fidare.”
	Lisa scosse la testa in modo quasi impercettibile, con una punta di insofferenza. Era affascinata da quello che sentiva, ma non riusciva del tutto a mollare gli ormeggi del pragmatismo e solcare le acque inquietanti delle verità rivelate. Victor continuò, concentrato nello sforzo di trovare parole adeguate all'esperienza che aveva vissuto.
	“La conoscenza e la creazione sono due facce della stessa medaglia. Quando creiamo è come se prendessimo un pezzettino della realtà che ci circonda e di cui siamo fatti e lo trasformassimo, elaborandolo secondo i canoni della nostra conoscenza fino a renderlo parte di noi, un'estensione del nostro essere. E poi saremo pronti per la prossima fase”
	“Quale fase?”
	“Non lo so, la morte non me lo ha spiegato, o se ci ha provato non l'ho capito. La morte mi ha detto che è un agente di Dio, uno dei tanti, e contribuisce ad armonizzare la metamorfosi. Gli agenti di Dio sono i guardiani del fuoco che tutti gli uomini portano dentro di sé, quello che noi chiamiamo ispirazione. Purtroppo però il più antico e potente tra i guardiani ha deciso di ribellarsi”
	“Intendi dire...”
	“Esatto. Il marchese Inchiostro. Robert Liefmann”.
	
ITREEL, L'INTREPIDO INDIANO

	Paul era sovrappensiero. La mano gli tremava, foglia settembrina di un platano dorato dall'autunno. Aveva strani presentimenti e cercava di ignorarli a colpi di gin tonic, sigarette, the verdi alla menta ed il jazz di Charlie Parker.
	“A che pensi?”
	A Sally non piaceva il silenzio. La metteva a disagio. Quando capì che Paul non avrebbe risposto alla sua domanda si alzò dal letto sbuffando annoiata ed accese lo stereo portatile che la seguiva durante qualsiasi pellegrinaggio. Era nuda ed i capezzoli turgidi ballavano al ritmo dei suoi passi.
	“Abbassa il volume. Sto cercando di ascoltare i miei pensieri”
	Lei lo ignorò ed iniziò a canticchiare all'unisono con Kate Bush. Paul odiava The red shoes. D'altra parte detestava qualsiasi musicista nato dopo la fine degli anni cinquanta. 
	Ancora non riusciva a capire sotto quale ispirazione masochistica e diabolica era finito in un quattro stelle con la sua ex. Non era così stupido da illudersi che le cose tra loro potessero aggiustarsi con ricette a base di maratone di sesso bucolico in contesti da decadenza borghese e sale massaggi. Soprattutto, sapeva per esperienza che Sally era un genere di donna a parte, da trattare con la cautela che si riserva ad una fuga di gas. La scarsa autostima e una gelosia quasi patologica la costringevano a cercare conferme costanti nelle relazioni con il sesso opposto ed il risultato era quello di allontanare in breve tempo e con rare eccezioni qualsiasi uomo la frequentasse più di un mese. Eppure lui era lì, pronto a ricascarci, obbediente agli impulsi sconsiderati di malinconie notturne e lenti caleidoscopiche di tre anni di memorie condivise con la sua ex-ragazza.
	Giri l'angolo. Una donna minuta ti inciampa sui piedi. Ti guarda. La guardi. Mezzo secondo per riconoscerla. Lei parte col suo "Matupensa comestai chebellorivederti stavopensandoatepropriol'altrogiorno  misiscongelailpesce machissenefregacaffé". 
	Chissá? Magari le formule magiche esistono davvero. Magari una frase come quella, pronunciata senza neanche prendere fiato, era un involontario incantesimo per trasfore un evento innocente in una reazione a catena che contrae il tempo e fa precipitare i giorni l'uno sull'altro come una fila di tessere del domino. Finché te ne rendi conto e ti chiedi "Ma dove cazzo sono finito? Come sono arrivato qui?". E cerchi l'unica risposta possibile nella serie di polaroid scattate dalla memoria a breve termine. Che era poi esattamente quello che Paul stava facendo in quel momento. 
	Chiaro che aveva tempo per un caffè. Chiaro che aveva tempo per mostrargli l'appartamentino che aveva affittato da quando era tornata a vivere da sola. Chiaro che aveva tempo per rimettere insieme i pezzi del loro rapporto con una colla a base di gesta erotiche degne degli inquilini depravati di un girone infernale. Paul si era ritrovato senza fiato in un monolocale al quinto piano di una casa da cui si vedevano i tetti a spiovente della parte est della città. 
Se i loro ricordi erano il cocchio che li aveva traghettati fuori città, nelle grinfie di massaggiatori abbronzati e colazioni continentali, allora gli orgasmi erano i cavalli che li avevano tirati fino a  quell'assurdo weekend fuori porta. Lui aveva bisogno di trovare un po' di ispirazione e lavorare in tranquillità e lei voleva andare a cavallo.  
Sally guardava fuori la finestra della camera, nuda e con i capelli biondi che oscillavano sulla schiena ad ogni movimento del capo. Non era bella, ma era sexy e sapeva di esserlo. Se fosse stata meno pigra ed un po' più audace avrebbe avuto una brillante carriera come PR.
	Paul si alzò dal letto ed andò a farsi una doccia. Aveva intenzione di scrivere un po' prima di addormentarsi. E già presentiva il mal di testa generato dallo sforzo di provare a dare un senso di coerenza alla minchiata colossale che il suo editore gli aveva chiesto di scrivere. Aveva smesso di tentare di capire il motivo per cui gli avevano imposto di scrivere una storia idiota come quella, ma almeno l'idea di pubblicarla come un libro per bambini gli alleggeriva il compito arduo di trovare una logica coerente che legasse gli elementi eterogenei di una trama che sembrava figlia di pellegrinaggi psicoattivi nelle terre lontane del pejote atomico. A sei anni si é più propensi a giudicare un libro dal colore delle immagini che da complicate analisi escatologiche della trama.
	Paul uscì dalla doccia con zero ispirazione e zero voglia di scrivere. I suoi pensieri erano troppo instabili per marciare disciplinati sulle righe di un foglio. Gin si fuse con tonic per la terza volta in un'ora prima che gli venisse voglia di farsi una nuotata nella piscina dell'albergo. Sally c'era già andata e quella era una ragione per non cedere all'impulso. Si era pentito di quel fine settimana? Non ancora, ma questa non era una buona ragione per ricadere negli stessi vecchi errori. Forse si illudeva e forse era già troppo tardi, ma aveva tutta l'intenzione di interpretare il significato di quello che stava accadendo a mente fresca. Magari dopo aver completato la prima stesura di Itreel.
	Dopo un'altra mezz'ora non aveva ancora combinato nulla. Le pallottole di carta piene di scarabocchi, correzioni e false partenze avevano riempito il cestino vicino alla scrivania della junior suite. Per fortuna Sally non era ancora tornata. L'alcol non era stata una buona idea. Gli aveva anestetizzato la fantasia ed inacidito le sinapsi. Era giunto il momento di decidere se andare a sciacquarsi la faccia e scrollarsi l'apatia creativa di dosso o se indulgere appieno nell'abulia degli spiriti del malto e mandare affanculo il resto della giornata. L'alternativa era abbastanza allettante. Cavalcate genitali, sauna finlandese e martini con ghiaccio. Posò la penna e guardò fuori dalla finestra per un attimo prima di prendere la decisione sbagliata. Dopotutto anche l'acconciatura fuori moda con la scriminatura da una parte tradiva la diligenza congenita di un uomo meticoloso e responsabile. Si alzò sbadigliando con gli occhi socchiusi e stiracchiando le braccia. A passi lenti e piedi nudi si diresse verso la porta del bagno notando distratto i dettagli decorativi dell'arredamento moderno della stanza d'albergo e pensando chissà perché al museo di Alphonse Mucha nel palazzo barocco di Kaunicky' a Praga.
	Non era minimamente preparato per quello che vide quando aprì la porta di vetro del bagno ed accese la luce. Lo shock fu il colpo di un maglio  di un cavaliere nero medievale diretto alla bocca dello stomaco. Il sangue gli si gelò nelle vene ed un senso di malessere trasformò le sue gambe in gelatina e gli fece perdere l'equilibrio. Si accorse appena di aver battuto il sedere per terra. La sua capacità di percezione era andata in tilt ed il cervello non concedeva spazio ad informazioni irrilevanti come quelle. Aveva ben altro da fare, tipo ordinare ai polmoni di dilatarsi e riprendere a respirare il più in fretta possibile. Oppure tentare di fare i conti con una vasca da bagno piena fino all'orlo di un'acqua di colore rosso ematico. Il pavimento bianco era tutto bagnato. Il marmo avorio con venature scure e brillanti era coperto da mezzo dito di acqua rossastra dai cocci di quella che sembrava una bottiglietta di profumo e da asciugamani zuppi che lui e Sally avevano lasciato per terra dopo una doccia veloce la sera prima. Il rubinetto di alluminio lucido e freddo era aperto soltanto per metà ma l'acqua continuava a rifluire nella vasca ormai piena e trasbordava ovunque sul pavimento e sul bordo vicino al muro. La testa calva di un uomo era immersa dalla fronte in giù sul bordo opposto al rubinetto. Gli occhi aperti immersi sotto l'acqua torbida erano vitrei e congelati nell'istantanea tetra e piena di stupore della morte. Paul si fiondò sulla vasca e sollevò il capo dell'uomo che vi era immerso urlando un ebete “mi sente?” tanto inutile quanto soffocato. Mise due dita tremanti all'altezza della giugulare in cerca di qualsiasi pulsazione. Rimase in quella posizione per un paio di millenni prima di decidere che non c'era nulla da fare. Da vicino la pelle grinzosa di un uomo più vicino ai cinquanta che ai quaranta aveva il colore del latte ed un ciuffo di peli grigi sul petto. Paul non vide nessuna ferita sui polsi o sulle braccia dell'uomo, a dispetto della notevole quantità di sangue. L'acqua era troppo torbida per riuscire  a vedere se c'erano ferite da altre parti e provava troppo ribrezzo per tirare il corpo fuori dalla vasca. D'improvviso registrò la presenza di un profumo da donna potente e stomachevole. Anche se il tanfo era sempre stato lì da quando era entrato, ne aveva elaborato la percezione soltanto in quel momento. 	
	Quell'odore era troppo per lui.
	Strisciò fuori dal bagno soffocando i conati, chiuse gli occhi e respirò profondamente con la bocca per un minuto o due come una donna in gestazione. Anche se l'impulso era quello di scappare, riprese una parvenza di controllo. Era riuscito a domare i conati ma sentiva  ancora fiotti di bile ribelli che tentavano di eruttare lapilli verdi ed acidi dalla gola. Quando ritenne di aver scongiurato il pericolo di perdere i sensi e di riuscire a sopportare la nausea si costrinse a rientrare nel bagno con la testa che generava pensieri come fotogrammi di un film in VHS mandato in fast forward.
	Per terra c'erano campioni Occitane di shampoo, bagnoschiuma e lozioni per il corpo che Sally in altre circostanze ed alla fine della vacanza avrebbe sicuramente messo nella valigia. Paul dubitava che stavolta l'avrebbe fatto. L'acqua mista a sangue traboccata dalla vasca aveva trasportato un flacone bianco vicino alla doccia che aveva tutta l'aria di essere un medicinale. Sull'etichetta in caratteri neri c'era scritto “Nembutal”.
	
	Il fiato che si spezza nella gola e' tra le sensazioni piu' brutte ed intense che un uomo possa provare. Il petto si trasforma in un guscio troppo stretto che tuttavia stenta a rompersi. Una sensazione molto vicina al terrore comincia a dettare legge negli antri piu' reconditi e dimenticati dello stomaco. Paul era arrampicato sulla parete dell'assurdo con appigli troppo piccoli anche solo per una breve sosta e le dita stanche. Sotto di lui, a mille metri di caduta libera, una vasca piena di sangue, un tubetto vuoto di sonniferi, un vecchio con gli occhi rovesciati ed almeno trenta secondi di totale assenza di respiro. Le braccia dondolavano pesanti ai lati di un corpo fatto di argilla, rigido e fragile mentre i pensieri vagavano vorticosi verso tentativi di spiegazioni inverosimili e l'osservazione di dettagli insignificanti come le venature violacee del marmo del pavimento. O le gocce d'acqua e sangue che rotolavano e cadevano dalla mano del morto con i rintocchi di un orologio macabro e stonato.	
	La scena non aveva alcun senso. Anche ammesso che un vecchio avesse deciso di uccidersi nel bagno di una camera d'albergo durante un giorno feriale, perche' aveva scelto proprio la sua? Si era sbagliato? E perche' non l'aveva sentito entrare? La cosa che lo spaventava di piu' non era la risposta a queste domande, ma il fatto che stesse ancora li', imbambolato a formulare domande silenziose, incapace di alcuna azione sensata, immobilizzato dalla scena macabra come un chiodo attaccato ad una calamita morbosa e fatale. 
	Sebbene Paul non ne avesse mai sperimentato uno, era abbastanza sicuro che l’impressione di familiarità verso una situazione così inedita fosse un vero e proprio déjà-vu, o almeno un valido surrogato. Si alzò sbuffando e ripetendo a se stesso di stare calmo. Pian piano tutti gli altri sensi ripresero a funzionare in modo normale. 
	
	Lo stereo stava mandando “Don’t stand so close to me” dei Police. La voce di Sting lo distrasse per meno di un secondo ma bastò per frenare la sensazione di caduta libera dalle vette dell’assurdo. 
	Indossò le scarpe, prese la chiave della stanza ed uscì in fretta lungo il corridoio dell’albergo. Le luci soffuse ed il tappeto grigio chiaro contrastavano nella loro immobile tranquillità con gli avvenimenti degli ultimi cinque minuti. Non aveva ancora deciso se avesse dovuto chiamare la polizia o la direzione o cos’altro fare. Di sicuro doveva trovare Sally. 	Magari lei avrebbe saputo chi fosse quell’uomo. Prese le scale e scese fino al piano interrato, dove la direzione aveva installato una specie di paradiso per maniaci del bicipite e delle diete ipocaloriche e proteiche. Un purgatorio di complicate macchine da tortura muscolare ed aerobica, complici nella tortura di insidiosi e testardi residui lipidici. 
	Sally era impegnata con quella che doveva essere la 14577esima vasca stile libero, considerato il tempo totale che aveva trascorso lì dentro. Amava nuotare ed avrebbe considerato attentamente l’idea di farsi montare branchie da salmone e trasferirsi ad Atlantide. Sorrise a Paul e si issò fuori dalla vasca ma si accorse subito che qualcosa non andava. I suoi occhi erano vitrei e i suoi orrendi pantaloni avana erano spiegazzati e macchiati di scuro sul risvolto ed all'altezza delle ginocchia. 
	“Chésuccesso?Seiferito?Perchéhaipantalonimacchiatidisangue?Telavevodettochebereallediecidimattina…”  
	Paul chiuse gli occhi senza dire nulla per un paio di secondi. Lasciò che le parole le si sciogliessero in bocca prima di dare una spiegazione che pareva confusa pure a lui. 
	Sally lo sorprese. Da come ricordava gli anni passati insieme sapeva bene che quella donna non aveva fegato. Si lasciava prendere dal panico per le cose più banali e la realtà era un labirinto immenso e poco illuminato in cui minotauri demoniaci si nascondevano dietro ogni passaggio pronti ad un “BUH” terribile e cardiopatico. Persino una coccinella malcapitata tra gli spiragli della finestra semiaperta era motivo di ansia. Questa volta invece Sally mostrava un distacco innaturale.
	“Fammi vedere” disse dopo un paio di minuti di silenzio.
	Paul si fermò davanti la porta della camera al sesto piano. Non aveva il coraggio di guardare all’interno, figurarsi di entrare, sapendo che l’odore nauseante di profumo da donna lo avrebbe assalito come una bestia feroce. Rimase fuori con le spalle contro il muro, ipnotizzato dalle gocce d’acqua e cloro che i capelli bagnati della sua ragazza avevano seminato lungo il corridoio fino all’ascensore.
	Sally si appoggiò allo stipite della porta che dava nella stanza, tenendola aperta con il tallone nudo e guardandolo con una espressione a metà tra il perplesso e l’irritato. 
	“Se è uno scherzo non l’ho capito”
	“Cosa?”
	Paul entrò nella stanza e guardò nel bagno. La vasca era vuota ed il pavimento era asciutto. Non c’era nessun odore di profumo e non c’erano cocci per terra. Solo gli asciugamani usati. Ciononostante non si sentì affatto sollevato. Anzi, si sentiva peggio di prima.
	“E’ successo  veramente?”  disse l’uomo di fronte a lui. Gli dava le spalle e si stava lavando le mani. Tirò indietro le labbra per controllare se i denti fossero puliti e vi passò la lingua sopra. Le luci attorno allo specchio creavano un cerchio brillante nell’iride nera. I fotografi ottengono lo stesso effetto con l’uso di un flash circolare sugli occhi delle modelle per le pubblicità del mascara. L’uomo era vestito con una giacca nera dal taglio avvitato e pantaloni dalla piega impeccabile. Si voltò a guardare Paul mentre si asciugava le mani. Aveva i capelli corti tagliati di recente e la barba di 3 giorni arrivava a zigomi aspri e molto accentuati. Ricordava un po’ il John Travolta di Pulp Fiction. Eccetto il fatto che Vincent Vega non aveva né i capelli corti, né la barba e neanche l’espressione sadica da bambino che tortura una lucertola. 
	“Sai cosa voglio dire no? Chi era il vecchio? E che diavolo ci faceva qui?”
	“Dagli qualche spiccio e mandala via, voglio vestirmi” Paul sentì le mani di Sally sulle spalle.
	“Vuoi sapere chi era quel tizio, Paul? Vuoi toglierti questa curiosità?”
	“Chi sei? Che vuoi da me?”
	“E cosa te ne frega? Dubito che mi telefonerai per una partita a freccette o qualunque gioco del cazzo creato apposta per sfigati mezzeseghe come te”
	“Hey, sfigata sarai tu, immigrata pezzo di merda, chi ti credi di essere? Io ti faccio licenziare senza…”
Paul non capiva come mai Sally si rivolgeva all’uomo con il femminile. Stava per dire qualcosa ma l’uomo lo fermò con un gesto della mano.
	“Zitta, io ed il signorino abbiamo un po’ di cose da dirci ed il tempo è troppo poco per perderlo appresso alle tue stronzate. Potrai avere tutto il tempo che vuoi dopo...". 
	Dopo una frazione di secondo, inarcò un sopracciglio ed aggiunse 
	"...Non è tardi per tornare qui un giorno e fare le cose fatte bene. Sei ancora giovane”
	Sally inorridì. Indietreggiò fino al muro, inciampando nell’accappatoio. Aveva finalmente riconosciuto la signora corpulenta che riempiva il bagno con la sua mole da serva di colore da colossal melenso e cinematografico stile anni cinquanta. Gli anni trascorsi non avevano  in nessun modo riempito il vuoto. Seppellire le immondizie del passato sotto un tappeto psicologico era il massimo che era riuscita ad ottenere. In fondo aveva sempre saputo che i soldi buttati nella psicanalisi, nelle tisane calmanti (mandragola, cinnamomo, cardo, code di drago e denti di vampiro) e le ore trascorse in contorsioni elastiche in posizioni yoga come un fazzoletto annodato erano stati solo una colossale ed esotica perdita di tempo. Non poteva esserci un rimedio per il passato. Non c'era una soluzione per le cose già accadute. Erano rimaste con lei come monete cadute in una crepa del pavimento, nascoste alla vista ma fuori dalla portata di qualunque aspirapolvere psicoanalitico. 
	Era bastata una frase. Una frase soltanto. Ed un sopracciglio inarcato. Queste due cose insieme avevano restaurato in un istante gli affreschi sbiaditi della memoria. Avevano riportato a galla un mondo ovattato dall’anestesia locale, le convulsioni, il sudore acido, le lacrime silenziose, il tanfo penetrante di disinfettanti alcolici, la mascherina ed il camice verde del ginecologo che aspirava via il feto senza riguardo, senza compassione. L’infermiera che lo assisteva era una mulatta con il viso sudaticcio e provato dalle ore passate in sala operatoria. Doveva essere la fine del suo turno di notte ed i suoi occhi acquosi color nocciola erano luci opache tra le guance cicciotte. 
	Sally ricordò tutto. Ricordò che sentiva le lacrime bruciarle le guance mentre la riportavano in corsia, dai suoi genitori. Ricordò l'espressione preoccupata di sua madre che le teneva la mano. Ricordò quanto l’infermiera sembrasse distante e fredda quando parlò sottovoce con suo padre che ascoltava senza dire nulla. La madre stava bene, ma per la bambina non c’era stato nulla da fare.
	“Il padre è qui?”
	“No. -rispose la madre- Non si è fatto più vedere dopo… dopo che l’ha saputo. Non lo giudichiamo. Ha solo sedici anni”. Sally sentiva la marea del pianto premere di nuovo contro la diga della gola, convulsa ed inarrestabile. Tra i singhiozzi che montavano in intensità riuscì solo a balbettare “I-i-io-lo-io-lo-l-lo-v-io-lovo-lo-volevo. Aveva già le dita dei piedi”.
	L’infermiera le rivolse uno sguardo condiscendente ma freddo.
	“Non é tardi per tornare qui un giorno e fare le cose fatte bene. Sei ancora giovane” disse voltandosi senza aspettare i singhiozzi di una risposta convulsa. Come se la bambina che aveva ospitato nel suo grembo per sette lunghi mesi non era “una cosa fatta bene” semplicemente perché la sua mamma aveva la grave colpa di avere sedici anni.
	Sebbene Sally avesse provato in tutti quegli anni a dimenticare, l’infermiera mulatta ed il suo cinismo erano immagini rimaste calde sotto la cenere del tempo. 
	Ed adesso gli stessi capelli ricci e la stessa espressione condiscendente sfidavano i suoi nervi nel bagno di un albergo molti anni dopo. Lo sguardo le cadde sul simbolo argentato del Mercury Hotel, ricamato sull'asciugamano bianco appeso all'asciugatoio.
	"Non si fa così, non é corretto. Questo é un cinque stelle con piscina, maneggio e campo da golf. Cosa c'entra un'infermiera di quindici anni fa? Che c'entra con i film on demand e lo champagne francese nel minibar?". Non poteva sopportare oltre quegli occhi nocciola pentranti che esprimevano una silenziosa sentenza di ostracismo. La stessa espressione che non aveva mai abbandonato il volto dei suoi genitori e dei parenti che smettevano di parlottare quando lei entrava nella stanza per riprendere con voce più bassa quando se ne andava. L'espressione che l'aveva costretta a trasferirsi lontano, in una quarantena che le impedisse di contagiare le due sorelle minori e le compagne di scuola. Ma adesso era cresciuta, non aveva più nulla a che fare con quell'adolescente silenziosa. Avrebbe scuoiato via il giudizio dal sopracciglio alzato dell'infermiera e prima ancora di rendersi conto di quello che stava facendo scattò in avanti con le mani aperte e le dita piegate come fogli di carne appallottolati. La donnona reagì con un'agilità insospettata. Prima che le unghie smaltate di nero potessero graffiare la sua pelle color caffellatte, un lampo acceso davanti agli occhi, precedette il tuono del dolore che le scoppiò sul labbro superiore. La donnona le aveva mollato un manrovescio degno delle migliori tenniste russe. 
	Una piccola nube di gocce di sangue macchió il vetro della doccia quando l'anello dozzinale di giada sulla mano della donna l'aveva timbrata con un sigillo di violenza e rancore.
	Paul rimase allibito nel vedere quella specie di personaggio da film di Tarantino schiaffeggiare la sua ragazza. Il suo universo personale non contemplava la possibilità di picchiare una donna. Prima ancora dell'impulso omicida, sentì un senso di stupore e nausea salirgli fino alla gola. Ghiandole sconosciute decisero di aprire i rubinetti dell’adrenalina e lo stomaco sembrò sciogliersi e michiarsi con il resto delle viscere. Non si era mai battuto in vita sua e più di una volta aveva fantasticato sull’occasione che avrebbe potuto innescare la miccia del confronto fisico. Un uomo che picchia la sua ragazza era più o meno una delle poche circostanze che aveva riconosciuto come possibili durante quei momenti di ozio immaginifico super-eroistico. 
	“Ed eccoci qui! Non era come te l’eri immaginato tra una sega mentale e l’altra, eh stronzetto? So quello che stai pensando e non ti conviene fare il duro con me”
	Paul scattò in avanti con i pugni chiusi e le vene sopra le orecchie che pulsavano un ragtime ematico e trionfale. Si gettò sull'uomo con la furia cieca di colui che non ha mai lottato in vita sua ma che non ha più nessun freno inibitore. I nervi in sovraccarico avevano preso in mano il timone del corpo ed il suo autocontrollo era andato a rifugiarsi dalle parti dell'ipotalamo, diventando un distaccato spettatore degli eventi. Come al rallentatore, Paul vide il suo braccio destro percorrere una traiettoria ad arco ed iniziare la distensione come una specie di jet anti-aerodinamico in procinto di effettuare un atterraggio di emergenza sulla guancia destra di John Travolta/Vincent Vega.
	Il pugno andò a vuoto e Paul si trovò a roteare su sé stesso in equilibrio precario come tentando un balletto scoordinato su ritmi sghembi e ridicoli. L'uomo lo prese per un braccio e gli impedì di cadere. Paul si scostò bruscamente e tentò di colpirlo di nuovo. Invano. 
	"Hai finito mezzasega? Bene, allora passiamo alle presentazioni formali. Miguel" disse l'uomo tendendo la mano destra. Ai polsini della camicia aveva due gemelli d'argento ed il suo sorriso era amichevole e fuori luogo come un rutto ad un matrimonio. Paul lasciò che la mano levitasse nel vuoto e si guardò attorno alla ricerca di qualcosa che potesse servirgli come un'arma. L'uomo ritrasse la mano lentamente senza smettere di indossare il suo sorriso da iena.
	"Non hai abbastanza globuli rossi per competere con me. Non fare il furbo e fai come ti dico se non vuoi farti male sul serio. 
	"Per prima cosa adesso fai le valige e te ne torni a casa tua. Se vuoi puoi portarti questa zoccola appresso, per me lei non conta nulla"
	"Senta, io non so lei chi é o cosa vuole, ma se non se ne va subito chiamo la polizia e la faccio arrestare"
	L'uomo scoppiò di gusto in un'orrenda risata baritonale.
	"Hai due giorni per finire di scrivere la storia di Itreel. Ci siamo capiti?".
	Paul non riuscì neanche a vedere il pugno. Sentì solo il tonfo delle nocche sull'orecchio sinistro, un ronzio da radio fuori banda ed il grido strozzato di Sally prima di rendersi conto che stava con la faccia a terra in procinto di perdere i sensi. 
	Fece uno sforzo incredibile per non svenire. La testa gli faceva molto male. Sentiva il volto che pulsava e provava un dolore indescrivibile alla tempia. Era come se stesse per partorire un fulmine dalla nuca. 
	Lottò contro il panico, demone isterico e demente delle situazioni di pericolo, quando si rese conto che le forme attorno a lui erano sbiadite nell'evanescenza fumosa della penombra. Non solo non riusciva a vedere nulla, ma gli sembrò addirittura che la stanza si fosse dissolta come vapore acqueo e che gli spazi si dilatassero. 
	A fatica si alzò in piedi e chiamò Sally. Lei non gli rispose. Fece un paio di passi con le mani tese in avanti, aspettandosi di raggiungere la vasca da bagno o il corpo del suo aggressore. Fece altri dieci passi prima di iniziare a sentire la diga mentale scricchiolare sotto i colpi di percezioni e circostanze senza senso. Chiamó Sally nuovamente senza smettere di camminare. Era tutto assurdo. Sentiva il ragno spaventoso e multiforme della follia in agguato dentro e fuori di lui. Fece ricorso a tutte le risorse mentali di cui disponeva per tenere a bada la disperazione. Tenne gli occhi chiusi per un po' sperando di abituarsi all'oscurità e riuscire a distinguere meglio le forme ed i colori. La testa continuava a fargli male. Soprattutto l'orecchio. Maledetto John Travolta. Quando riaprì gli occhi sentì il cuore tornare a battere. Riusciva a distinguere un po' meglio i contorni dell'ambiente attorno a lui e si rese conto che era una specie di corridoio con il soffitto così alto da non riuscire a vederne la fine. Non era chiara la provenienza dell'unica fonte di luce, tenue e rossastra. Sembrava trasudare da un tendaggio alla fine del corridoio. Paul pensò che forse era svenuto e per qualche strano motivo l'uomo l'aveva trascinato nel corridoio dell'albergo. Tastò la tasca posteriore dei pantaloni e fu contento di sentire il portafogli, ancora gravido di banconote e carte magnetiche.
	Si avvicinò alla tenda e sbirciò tra le sue pieghe.
	
	IL TEATRO DEL SENSATO
	
	Non era una tenda. Paul si trovava dietro il palco di un teatro. Nonostante la cosa non avesse alcun senso logico, non si sentiva affatto fuori posto. 
	"Don't stand so... don't stand so... don't stand so close to me"
	 Nell'emisfero cerebrale sinistro, Sting cantava un mantra melodico monotono e rassicurante.
	"Don't stand so..."
	Un sogno lucido. Un sogno lucido avvolgente e reale. Proprio lui che odiava gli invasati di Castaneda ed i loro inutili tentativi di fuga dalla vita squallida che vivevano da svegli. 
	"Don't stand so..."
   Si sentiva all'erta con tutti i sensi tesi e la vena vertebrale che pulsava un ritmo bantú. Non aveva mai fatto un sogno lucido.
	Tese la mano destra avanti per aiutarsi nella penombra e con la sinistra tastó la tasca posteriore alla ricerca del portafogli. Aveva sentito da qualche parte che non è possibile decifrare i caratteri durante il sonno e di conseguenza leggere qualcosa era il modo migliore per capire se si sta sognando o meno.
	"Don't stand so close to me"
	Tiró fuori dal portafogli un biglietto da visita. Gli occhi si erano abituati all'oscuritá e Paul distingueva con nitidezza la R e la L dorate ed intrecciate al centro del cartoncino color panna. 
	Derek Nash. Managing Director. Robert Liefmann edizioni. Forse non era un sogno.
	Paul ripose il biglietto da visita nel portafogli nero che rimise in tasca. Si piegó come se dovesse vomitare e respiró due volte riempiendo i polmoni d'aria e trattenendo il respiro. Si rese conto appena dell'odore di velluto, polvere e legno vecchio. Rimase cosí finché le tempie non iniziarono a pulsare, poi si tiró su e si guardó intorno. 
	Il corridoio scorreva dritto come un fiume di legno grigio e vecchio. Assi di varie tonalitá di grigio che sfiociavano su un'area coperta da un tappeto nero. Avvicinatosi, Paul vide che si trattava di un piccolo palco, separato dalla platea tramite un sipario rosso scuro. Il tendaggio lasciava traspirare un po' di luce nella parte inferiore, dove il velluto toccava appena il pavimento di legno del proscenio. 
	Paul si avvicinó al sipario con l'intenzione di aprirlo ma si trattenne quando sentí il borbottio sommesso di due persone che parlavano dietro il tessuto pesante. Non riusciva a distinguere le parole, ma dall'altra parte del sipario sentiva chiaramente un uomo ed una donna che discutevano animatamente. Sbirciò tra le aperture sentendosi impertinente come un bimbo che spia i genitori dal buco della serratura.
	Quello che vide lo lasció interdetto. 
	Si lasció sfuggire un "Ma che cazzo...?!" soffocato. Dall'altra parte del tendaggio c'era l'interno di un appartamento arredato con un gusto retró che sarebbe stato in tono con la vecchia pendola del suo soggiorno. Anzi, la pendola stava proprio lí, testimone dei pellegrinaggi onirici del suo padrone...
	"...che dopo una bella colluttazione con il personaggio di un film, viene a spiare l'intimitá casalinga di una coppia da dietro la tenda di un teatro senza platea, il cui backstage é grande almeno 20 volte la scena" sussurró senza quasi rendersene conto. 
	Ancora più pazzesco era la velocità con cui accettava la stranezza del sogno, con la fatalitá di un prestigiatore che accetta gli applausi della platea per aver tirato fuori dal cilindro un ramarro inaspettato invece della tortora che aveva preparato.
	La donna era in piedi alle spalle dell'uomo, che invece era seduto ad una scrivania di radica. La parte superiore della scrivania era foderata di cuoio verdastro ed aveva i bordi dorati, come i vecchi scrittoi dell'ottocento. L'uomo scribacchiava qualcosa su una pila di fogli disposti alla rinfusa sulla scrivania, fermandosi ogni tanto per girarsi verso la donna, guardarla perplesso e protestare qualcosa con voce timida. Si sforzò per capire di cosa stessero parlando. Qualcosa a proposito di demoni e ballerini, ma non riusciva a sentire bene i particolari. Forse stavano recitando qualche scena. 
	Paul non poté fare a meno di notare quanto lei fosse attraente. Mentre parlava con quell'uomo, i suoi lunghi capelli neri dondolavano accompagnando le parole come una cornice irrequieta attorno ad un volto scolpito nell'avorio. Le calze nere su quelle gambe lunghe leggermente divaricate erano un'affermazione mista di professionalitá e sensualitá, rafforzata dall'orgoglio dei tacchi alti, neri e lucidi. Paul dimenticó per un attimo le circostanze e sentí i pantaloni diventargli stretti. Un'erezione. Proprio quello di cui aveva bisogno. Vabbé pazienza, pensó, tanto aveva i pantaloni neri. Non lo avrebbero notato. E pure se lo avessero notato a lui che gliene fregava? Non era neanche nella top ten dei problemi più impellenti da risolvere.
	Scostó il telone ed entró dentro la stanza. 
	"Scusate se vi interrompo, ma ho bisogno di..."
	"D'accordo, Fernando é morto. Questo non..."
	"...scusate, ma penso di essermi perso, potreste per cortesia..."
	"...che quello che hai scritto non spiega..."
	Paul rimase con il resto della frase appeso alle labbra. O la donna era un automa nel pieno di una procedura verbale che non ammetteva interruzioni esterne, oppure non si era accorta della sua esistenza anche se le stava davanti a due metri di distanza.
	"Non ho la più pallida idea di cosa sia il marchese inchiostro..."
	L'uomo le stava rispondendo come se tra lui e la donna non ci fosse un uomo in carne ed ossa. Stava parlando praticamente al suo sterno	
	"...di quali siano i suoi piani..."
	"Senti amico, basta con gli scherzi, io non ho..." 
	"...continuare ad occuparmi di questo..."
	Paul gli mise una mano sulla spalle per richiamare la sua attenzione, ma appena lo toccó tutto divenne nero attorno a lui. Proprio come se la luce fosse andata via senza neanche il preavviso sonoro di un interruttore che si spegne. L'unico suono era quello di un urlo strozzato di autentico, lacerante, incontrollabile dolore. 
	
	
	-----alt: colluttazione, miguel lo colpisce e gli dice qualcosa senza senso. Lui va a terra e quando si rialza Miguel non c'é piú. Al suo posto c'è Sally che lo guarda impaurita e gli chiede di non colpirla più. Lui non capisce. Lei chiama aiuto e Miguel accorre. Sally spiega a Miguel che lui l'ha picchiata. Victor si alza dal foglio e vede Lisa su una poltrona senza conoscenza e con il labbro spaccato. In quel momento suona il campanello.
	
	Paul si sofferma sulla scena ancora un po'. Inorridisce ma non riesce a muoversi. La forma della stanza cambia e in sottofondo si sente un pezzo della canzone dei Doors "cerca di dar fuoco alla notte". L'episodio della morte del padre di Victor si sovrappone al mondo reale. Dietro di se' non c'e' piu' una stanza d'albergo, ma l'appartamento di Victor (senza che in realta' si sappia che l'appartamento e' quello). Una donna bellissima con i capelli neri lisci (che si scoprira' essere Lisa) gli rivolge la parola ma lui non capisce chi lei sia. Si ritrova seduto, la donna gli pare familiare e le ricorda un po' Sally in qualche particolare. La donna gli sta parlando ma le sue parole gli giungono come filtrate da un muro di marzapane. Tenta di comunicare ma si rende conto che non puo' parlare. E' come prigioniero di un corpo non suo ma rimane affascinato dall'espansione del suo essere. La scena ha dei riferimenti anche espliciti ad "Essere John Malkovich". Sente se' stesso parlare, ma le frasi non sono le sue e comunque non ha facolta' di riconoscere segnali verbali. La scena che sta vivendo e' quella del capitolo precedente con Victor che parla. Paul per la prima volta in vita sua si accorge che non c'e' nessun parlottio dentro di lui. Emerge come essere senziente dalla parte destra del cervello (prendere spunto dal TED sull'argomento). Sente che la sua anima (anche se non la chiamo cosi') e' integra, ma contenuta in un involucro non suo, come un maglione sformato. Non gli importa piu' di tanto. E' come in contemplazione, del tutto impermeabile alla logica. D'improvviso, il suo "io" non logico entra in contatto con quello dell'ospite. Il contatto avviene perche' Victor tenta di scrivere, accedendo alla parte destra del cervello dal corpus callosus. La presenza contemporanea delle due coscienze e' il motivo del dolore del capitolo prima. Le due realta', quella immaginata/descritta (mondo di Paul) e quella percepita/logica (mondo di Victor) si fondono per un istante. La fusione fa superare la conflittualita' del duale e le due essenze sono una di fronte all'entita' suprema che e' la morte del capitolo prima. La morte e l'arte. Intanto Miguel e Sally si conoscono nella piscina ed iniziano a flirtare. Parlano di qualcosa che assomiglia agli scacchi. La storia si involve sempre di piu' sull'inizio del libro. Inizia l'identificazione di Paul e Victor. Paul si riscuote dalla scena e corre a chiamare Sally. D'ora in poi le due storie si muoveranno sullo stesso binario. Il racconto generera' confusione ed i personaggi di tutte le storie inizieranno a scambiarsi tra di loro. Questa e' la prima vittoria di RL. 
	
	Il mondo inizia a ribellarsi. Scena surreale in cui Miguel viene ricevuto da RL nel quadro di Hieronimus Bosch. RL cambia continuamente forma e muta dal vecchio, a Frank Zappa a un barbone. La scena e' puramente didascalica e serve per iniziare a dare una spiegazione agli eventi. La mutazione viene spiegata con il fatto che l'attivita' creativa del "mastro autore" ha subito un'accelerazione drastica dovuta alla continua manipolazione della sua fantasia da parte di RL. Miguel inizia a rendersi conto di essere il personaggio di un racconto. Hitler ha scortato Miguel fin li' ed essendo l'entita' che eccita la fantasia dell'autore meno di qualsiasi altra cosa, e' uno strumento nelle mani di RL.
	
	"No, voglio semplicemente guardare un film di 3 ore e mezzo. Porn of the ring"


